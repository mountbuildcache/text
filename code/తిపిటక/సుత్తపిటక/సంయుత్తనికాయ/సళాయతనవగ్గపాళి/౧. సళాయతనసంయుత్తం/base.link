text <౧॥ సళాయతనసంయుత్తం>
  stand <నమో తస్స భగవతో అరహతో సమ్మాసమ్బుద్ధస్ససంయుత్తనికాయో>
  text <౧॥ అనిచ్చవగ్గో>
    text <౧॥ అజ్ఝత్తానిచ్చసుత్తం>
      text <౧>, <ఏవం మే సుతం॥ ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తత్ర ఖో భగవా భిక్ఖూ ఆమన్తేసి భిక్ఖవోతి॥ భదన్తేతి తే భిక్ఖూ భగవతో పచ్చస్సోసుం॥ భగవా ఏతదవోచ>
      text <చక్ఖుం। భిక్ఖవే। అనిచ్చం॥ యదనిచ్చం తం దుక్ఖం। యం దుక్ఖం తదనత్తా॥ యదనత్తా తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ సోతం అనిచ్చం॥ యదనిచ్చం…పే॰… ఘానం అనిచ్చం॥ యదనిచ్చం…పే॰… జివ్హా అనిచ్చా॥ యదనిచ్చం తం దుక్ఖం। యం దుక్ఖం తదనత్తా॥ యదనత్తా తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ కాయో అనిచ్చో॥ యదనిచ్చం…పే॰… మనో అనిచ్చో॥ యదనిచ్చం తం దుక్ఖం। యం దుక్ఖం తదనత్తా॥ యదనత్తా తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ ఏవం పస్సం। భిక్ఖవే। సుతవా అరియసావకో చక్ఖుస్మిమ్పి నిబ్బిన్దతి। సోతస్మిమ్పి నిబ్బిన్దతి। ఘానస్మిమ్పి నిబ్బిన్దతి। జివ్హాయపి నిబ్బిన్దతి। కాయస్మిమ్పి నిబ్బిన్దతి। మనస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ పఠమం॥>
    text <౨॥ అజ్ఝత్తదుక్ఖసుత్తం>
      text <౨>, <చక్ఖుం। భిక్ఖవే। దుక్ఖం॥ యం దుక్ఖం తదనత్తా। యదనత్తా తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ సోతం దుక్ఖం…పే॰… ఘానం దుక్ఖం… జివ్హా దుక్ఖా… కాయో దుక్ఖో… మనో దుక్ఖో॥ యం దుక్ఖం తదనత్తా। యదనత్తా తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ ఏవం పస్సం…పే॰… నాపరం ఇత్థత్తాయాతి పజానాతీతి॥ దుతియం॥>
    text <౩॥ అజ్ఝత్తానత్తసుత్తం>
      text <౩>, <చక్ఖుం। భిక్ఖవే। అనత్తా॥ యదనత్తా తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ సోతం అనత్తా…పే॰… ఘానం అనత్తా… జివ్హా అనత్తా… కాయో అనత్తా… మనో అనత్తా॥ యదనత్తా తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ ఏవం పస్సం…పే॰… నాపరం ఇత్థత్తాయాతి పజానాతీతి॥ తతియం॥>
    text <౪॥ బాహిరానిచ్చసుత్తం>
      text <౪>, <రూపా। భిక్ఖవే। అనిచ్చా॥ యదనిచ్చం తం దుక్ఖం। యం దుక్ఖం తదనత్తా॥ యదనత్తా తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ సద్దా… గన్ధా… రసా… ఫోట్ఠబ్బా… ధమ్మా అనిచ్చా॥ యదనిచ్చం తం దుక్ఖం। యం దుక్ఖం తదనత్తా॥ యదనత్తా తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ ఏవం పస్సం। భిక్ఖవే। సుతవా అరియసావకో రూపేసుపి నిబ్బిన్దతి। సద్దేసుపి నిబ్బిన్దతి। గన్ధేసుపి నిబ్బిన్దతి। రసేసుపి నిబ్బిన్దతి। ఫోట్ఠబ్బేసుపి నిబ్బిన్దతి। ధమ్మేసుపి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ చతుత్థం॥>
    text <౫॥ బాహిరదుక్ఖసుత్తం>
      text <౫>, <రూపా। భిక్ఖవే। దుక్ఖా॥ యం దుక్ఖం తదనత్తా। యదనత్తా తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ సద్దా… గన్ధా… రసా… ఫోట్ఠబ్బా… ధమ్మా దుక్ఖా॥ యం దుక్ఖం తదనత్తా॥ యదనత్తా తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ ఏవం పస్సం…పే॰… నాపరం ఇత్థత్తాయాతి పజానాతీతి॥ పఞ్చమం॥>
    text <౬॥ బాహిరానత్తసుత్తం>
      text <౬>, <రూపా। భిక్ఖవే। అనత్తా॥ యదనత్తా తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ సద్దా… గన్ధా… రసా… ఫోట్ఠబ్బా… ధమ్మా అనత్తా॥ యదనత్తా తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ ఏవం పస్సం…పే॰… నాపరం ఇత్థత్తాయాతి పజానాతీతి॥ ఛట్ఠం॥>
    text <౭॥ అజ్ఝత్తానిచ్చాతీతానాగతసుత్తం>
      text <౭>, <చక్ఖుం। భిక్ఖవే। అనిచ్చం అతీతానాగతం। కో పన వాదో పచ్చుప్పన్నస్స॥ ఏవం పస్సం। భిక్ఖవే। సుతవా అరియసావకో అతీతస్మిం చక్ఖుస్మిం అనపేక్ఖో హోతి। అనాగతం చక్ఖుం నాభినన్దతి। పచ్చుప్పన్నస్స చక్ఖుస్స నిబ్బిదాయ విరాగాయ నిరోధాయ పటిపన్నో హోతి॥ సోతం అనిచ్చం… ఘానం అనిచ్చం… జివ్హా అనిచ్చా అతీతానాగతా। కో పన వాదో పచ్చుప్పన్నాయ॥ ఏవం పస్సం। భిక్ఖవే। సుతవా అరియసావకో అతీతాయ జివ్హాయ అనపేక్ఖో హోతి। అనాగతం జివ్హం నాభినన్దతి। పచ్చుప్పన్నాయ జివ్హాయ నిబ్బిదాయ విరాగాయ నిరోధాయ పటిపన్నో హోతి॥ కాయో అనిచ్చో…పే॰… మనో అనిచ్చో అతీతానాగతో। కో పన వాదో పచ్చుప్పన్నస్స॥ ఏవం పస్సం। భిక్ఖవే। సుతవా అరియసావకో అతీతస్మిం మనస్మిం అనపేక్ఖో హోతి। అనాగతం మనం నాభినన్దతి। పచ్చుప్పన్నస్స మనస్స నిబ్బిదాయ విరాగాయ నిరోధాయ పటిపన్నో హోతీతి॥ సత్తమం॥>
    text <౮॥ అజ్ఝత్తదుక్ఖాతీతానాగతసుత్తం>
      text <౮>, <చక్ఖుం। భిక్ఖవే। దుక్ఖం అతీతానాగతం। కో పన వాదో పచ్చుప్పన్నస్స॥ ఏవం పస్సం। భిక్ఖవే। సుతవా అరియసావకో అతీతస్మిం చక్ఖుస్మిం అనపేక్ఖో హోతి। అనాగతం చక్ఖుం నాభినన్దతి। పచ్చుప్పన్నస్స చక్ఖుస్స నిబ్బిదాయ విరాగాయ నిరోధాయ పటిపన్నో హోతి॥ సోతం దుక్ఖం…పే॰… ఘానం దుక్ఖం…పే॰… జివ్హా దుక్ఖా అతీతానాగతా। కో పన వాదో పచ్చుప్పన్నాయ॥ ఏవం పస్సం। భిక్ఖవే। సుతవా అరియసావకో అతీతాయ జివ్హాయ అనపేక్ఖో హోతి। అనాగతం జివ్హం నాభినన్దతి। పచ్చుప్పన్నాయ జివ్హాయ నిబ్బిదాయ విరాగాయ నిరోధాయ పటిపన్నో హోతి॥ కాయో దుక్ఖో…పే॰… మనో దుక్ఖో అతీతానాగతో। కో పన వాదో పచ్చుప్పన్నస్స॥ ఏవం పస్సం। భిక్ఖవే। సుతవా అరియసావకో అతీతస్మిం మనస్మిం అనపేక్ఖో హోతి। అనాగతం మనం నాభినన్దతి। పచ్చుప్పన్నస్స మనస్స నిబ్బిదాయ విరాగాయ నిరోధాయ పటిపన్నో హోతీతి॥ అట్ఠమం॥>
    text <౯॥ అజ్ఝత్తానత్తాతీతానాగతసుత్తం>
      text <౯>, <చక్ఖుం। భిక్ఖవే। అనత్తా అతీతానాగతం। కో పన వాదో పచ్చుప్పన్నస్స॥ ఏవం పస్సం। భిక్ఖవే। సుతవా అరియసావకో అతీతస్మిం చక్ఖుస్మిం అనపేక్ఖో హోతి। అనాగతం చక్ఖుం నాభినన్దతి। పచ్చుప్పన్నస్స చక్ఖుస్స నిబ్బిదాయ విరాగాయ నిరోధాయ పటిపన్నో హోతి॥ సోతం అనత్తా…పే॰… ఘానం అనత్తా…పే॰… జివ్హా అనత్తా అతీతానాగతా। కో పన వాదో పచ్చుప్పన్నాయ॥ ఏవం పస్సం। భిక్ఖవే। సుతవా అరియసావకో అతీతాయ జివ్హాయ అనపేక్ఖో హోతి। అనాగతం జివ్హం నాభినన్దతి। పచ్చుప్పన్నాయ జివ్హాయ నిబ్బిదాయ విరాగాయ నిరోధాయ పటిపన్నో హోతి॥ కాయో అనత్తా…పే॰… మనో అనత్తా అతీతానాగతో। కో పన వాదో పచ్చుప్పన్నస్స॥ ఏవం పస్సం। భిక్ఖవే। సుతవా అరియసావకో అతీతస్మిం మనస్మిం అనపేక్ఖో హోతి। అనాగతం మనం నాభినన్దతి। పచ్చుప్పన్నస్స మనస్స నిబ్బిదాయ విరాగాయ నిరోధాయ పటిపన్నో హోతీతి॥ నవమం॥>
    text <౧౦॥ బాహిరానిచ్చాతీతానాగతసుత్తం>
      text <౧౦>, <రూపా। భిక్ఖవే। అనిచ్చా అతీతానాగతా। కో పన వాదో పచ్చుప్పన్నానం॥ ఏవం పస్సం। భిక్ఖవే। సుతవా అరియసావకో అతీతేసు రూపేసు అనపేక్ఖో హోతి। అనాగతే రూపే నాభినన్దతి। పచ్చుప్పన్నానం రూపానం నిబ్బిదాయ విరాగాయ నిరోధాయ పటిపన్నో హోతి॥ సద్దా… గన్ధా… రసా… ఫోట్ఠబ్బా… ధమ్మా అనిచ్చా అతీతానాగతా। కో పన వాదో పచ్చుప్పన్నానం॥ ఏవం పస్సం। భిక్ఖవే। సుతవా అరియసావకో అతీతేసు ధమ్మేసు అనపేక్ఖో హోతి। అనాగతే ధమ్మే నాభినన్దతి। పచ్చుప్పన్నానం ధమ్మానం నిబ్బిదాయ విరాగాయ నిరోధాయ పటిపన్నో హోతీతి॥ దసమం॥>
    text <౧౧॥ బాహిరదుక్ఖాతీతానాగతసుత్తం>
      text <౧౧>, <రూపా। భిక్ఖవే। దుక్ఖా అతీతానాగతా। కో పన వాదో పచ్చుప్పన్నానం॥ ఏవం పస్సం। భిక్ఖవే। సుతవా అరియసావకో అతీతేసు రూపేసు అనపేక్ఖో హోతి। అనాగతే రూపే నాభినన్దతి। పచ్చుప్పన్నానం రూపానం నిబ్బిదాయ విరాగాయ నిరోధాయ పటిపన్నో హోతీతి…పే॰ …॥ ఏకాదసమం॥>
    text <౧౨॥ బాహిరానత్తాతీతానాగతసుత్తం>
      text <౧౨>, <రూపా। భిక్ఖవే। అనత్తా అతీతానాగతా। కో పన వాదో పచ్చుప్పన్నానం॥ ఏవం పస్సం। భిక్ఖవే। సుతవా అరియసావకో అతీతేసు రూపేసు అనపేక్ఖో హోతి। అనాగతే రూపే నాభినన్దతి। పచ్చుప్పన్నానం రూపానం నిబ్బిదాయ విరాగాయ నిరోధాయ పటిపన్నో హోతి॥ సద్దా… గన్ధా… రసా… ఫోట్ఠబ్బా… ధమ్మా అనత్తా అతీతానాగతా। కో పన వాదో పచ్చుప్పన్నానం॥ ఏవం పస్సం। భిక్ఖవే। సుతవా అరియసావకో అతీతేసు ధమ్మేసు అనపేక్ఖో హోతి। అనాగతే ధమ్మే నాభినన్దతి। పచ్చుప్పన్నానం ధమ్మానం నిబ్బిదాయ విరాగాయ నిరోధాయ పటిపన్నో హోతీతి॥ ద్వాదసమం॥>
      stand <అనిచ్చవగ్గో పఠమో॥>
      text <తస్సుద్దానం>
      block
        text <అనిచ్చం దుక్ఖం అనత్తా చ। తయో అజ్ఝత్తబాహిరా।>
        text <యదనిచ్చేన తయో వుత్తా। తే తే అజ్ఝత్తబాహిరాతి॥>
        text <సమ్బోధేన దువే వుత్తా। అస్సాదేన అపరే దువే।>
        text <నో చేతేన దువే వుత్తా। అభినన్దేన అపరే దువే।>
        text <ఉప్పాదేన దువే వుత్తా। వగ్గో తేన పవుచ్చతీతి॥>
        text <సబ్బఞ్చ ద్వేపి పహానా। పరిజానాపరే దువే।>
        text <ఆదిత్తం అద్ధభూతఞ్చ। సారుప్పా ద్వే చ సప్పాయా।>
        text <వగ్గో తేన పవుచ్చతీతి॥>
        text <జాతిజరాబ్యాధిమరణం। సోకో చ సంకిలేసికం।>
        text <ఖయవయసముదయం। నిరోధధమ్మేన తే దసాతి॥>
        text <అనిచ్చం దుక్ఖం అనత్తా। అభిఞ్ఞేయ్యం పరిఞ్ఞేయ్యం।>
        text <పహాతబ్బం సచ్ఛికాతబ్బం। అభిఞ్ఞేయ్యపరిఞ్ఞేయ్యం।>
        text <ఉపద్దుతం ఉపస్సట్ఠం। వగ్గో తేన పవుచ్చతీతి॥>
        text <అనిచ్చవగ్గం యమకం। సబ్బం వగ్గం జాతిధమ్మం।>
        text <అనిచ్చవగ్గేన పఞ్ఞాసం। పఞ్చమో తేన పవుచ్చతీతి॥>
        text <అవిజ్జా సంయోజనా ద్వే। ఆసవేన దువే వుత్తా।>
        text <అనుసయా అపరే ద్వే। పరిఞ్ఞా ద్వే పరియాదిన్నం।>
        text <వగ్గో తేన పవుచ్చతీతి॥>
        text <మిగజాలేన ద్వే వుత్తా। చత్తారో చ సమిద్ధినా।>
        text <ఉపసేనో ఉపవాణో। ఛఫస్సాయతనికా తయోతి॥>
        text <గిలానేన దువే వుత్తా। రాధేన అపరే తయో।>
        text <అవిజ్జాయ చ ద్వే వుత్తా। భిక్ఖు లోకో చ ఫగ్గునోతి॥>
        text <పలోకసుఞ్ఞా సంఖిత్తం। ఛన్నో పుణ్ణో చ బాహియో।>
        text <ఏజేన చ దువే వుత్తా। ద్వయేహి అపరే దువేతి॥>
        text <సళేవ ఫస్సాయతనాని భిక్ఖవో।>
        text <అసంవుతో యత్థ దుక్ఖం నిగచ్ఛతి।>
        text <తేసఞ్చ యే సంవరణం అవేదిసుం।>
        text <సద్ధాదుతియా విహరన్తానవస్సుతా॥>
        text <దిస్వాన రూపాని మనోరమాని।>
        text <అథోపి దిస్వాన అమనోరమాని।>
        text <మనోరమే రాగపథం వినోదయే।>
        text <న చాప్పియం మేతి మనం పదోసయే॥>
        text <సద్దఞ్చ సుత్వా దుభయం పియాప్పియం।>
        text <పియమ్హి సద్దే న సముచ్ఛితో సియా।>
        text <అథోప్పియే దోసగతం వినోదయే।>
        text <న చాప్పియం మేతి మనం పదోసయే॥>
        text <గన్ధఞ్చ ఘత్వా సురభిం మనోరమం।>
        text <అథోపి ఘత్వా అసుచిం అకన్తియం।>
        text <అకన్తియస్మిం పటిఘం వినోదయే।>
        text <ఛన్దానునీతో న చ కన్తియే సియా॥>
        text <రసఞ్చ భోత్వాన అసాదితఞ్చ సాదుం।>
        text <అథోపి భోత్వాన అసాదుమేకదా।>
        text <సాదుం రసం నాజ్ఝోసాయ భుఞ్జే।>
        text <విరోధమాసాదుసు నోపదంసయే॥>
        text <ఫస్సేన ఫుట్ఠో న సుఖేన మజ్జే।>
        text <దుక్ఖేన ఫుట్ఠోపి న సమ్పవేధే।>
        text <ఫస్సద్వయం సుఖదుక్ఖే ఉపేక్ఖే।>
        text <అనానురుద్ధో అవిరుద్ధ కేనచి॥>
        text <పపఞ్చసఞ్ఞా ఇతరీతరా నరా।>
        text <పపఞ్చయన్తా ఉపయన్తి సఞ్ఞినో।>
        text <మనోమయం గేహసితఞ్చ సబ్బం।>
        text <పనుజ్జ నేక్ఖమ్మసితం ఇరీయతి॥>
        text <ఏవం మనో ఛస్సు యదా సుభావితో।>
        text <ఫుట్ఠస్స చిత్తం న వికమ్పతే క్వచి।>
        text <తే రాగదోసే అభిభుయ్య భిక్ఖవో।>
        text <భవత్థ జాతిమరణస్స పారగాతి॥ పఠమం।>
        text <రూపం దిస్వా సతి ముట్ఠా। పియం నిమిత్తం మనసి కరోతో।>
        text <సారత్తచిత్తో వేదేతి। తఞ్చ అజ్ఝోస తిట్ఠతి॥>
        text <తస్స వడ్ఢన్తి వేదనా। అనేకా రూపసమ్భవా।>
        text <అభిజ్ఝా చ విహేసా చ। చిత్తమస్సూపహఞ్ఞతి।>
        text <ఏవం ఆచినతో దుక్ఖం। ఆరా నిబ్బానముచ్చతి॥>
        text <సద్దం సుత్వా సతి ముట్ఠా। పియం నిమిత్తం మనసి కరోతో।>
        text <సారత్తచిత్తో వేదేతి। తఞ్చ అజ్ఝోస తిట్ఠతి॥>
        text <తస్స వడ్ఢన్తి వేదనా। అనేకా సద్దసమ్భవా।>
        text <అభిజ్ఝా చ విహేసా చ। చిత్తమస్సూపహఞ్ఞతి।>
        text <ఏవం ఆచినతో దుక్ఖం। ఆరా నిబ్బానముచ్చతి॥>
        text <గన్ధం ఘత్వా సతి ముట్ఠా। పియం నిమిత్తం మనసి కరోతో।>
        text <సారత్తచిత్తో వేదేతి। తఞ్చ అజ్ఝోస తిట్ఠతి॥>
        text <తస్స వడ్ఢన్తి వేదనా। అనేకా గన్ధసమ్భవా।>
        text <అభిజ్ఝా చ విహేసా చ। చిత్తమస్సూపహఞ్ఞతి।>
        text <ఏవం ఆచినతో దుక్ఖం। ఆరా నిబ్బానముచ్చతి॥>
        text <రసం భోత్వా సతి ముట్ఠా। పియం నిమిత్తం మనసి కరోతో।>
        text <సారత్తచిత్తో వేదేతి। తఞ్చ అజ్ఝోస తిట్ఠతి॥>
        text <తస్స వడ్ఢన్తి వేదనా। అనేకా రససమ్భవా।>
        text <అభిజ్ఝా చ విహేసా చ। చిత్తమస్సూపహఞ్ఞతి।>
        text <ఏవం ఆచినతో దుక్ఖం। ఆరా నిబ్బానముచ్చతి॥>
        text <ఫస్సం ఫుస్స సతి ముట్ఠా। పియం నిమిత్తం మనసి కరోతో।>
        text <సారత్తచిత్తో వేదేతి। తఞ్చ అజ్ఝోస తిట్ఠతి॥>
        text <తస్స వడ్ఢన్తి వేదనా। అనేకా ఫస్ససమ్భవా।>
        text <అభిజ్ఝా చ విహేసా చ। చిత్తమస్సూపహఞ్ఞతి।>
        text <ఏవం ఆచినతో దుక్ఖం। ఆరా నిబ్బానముచ్చతి॥>
        text <ధమ్మం ఞత్వా సతి ముట్ఠా। పియం నిమిత్తం మనసి కరోతో।>
        text <సారత్తచిత్తో వేదేతి। తఞ్చ అజ్ఝోస తిట్ఠతి॥>
        text <తస్స వడ్ఢన్తి వేదనా। అనేకా ధమ్మసమ్భవా।>
        text <అభిజ్ఝా చ విహేసా చ। చిత్తమస్సూపహఞ్ఞతి।>
        text <ఏవం ఆచినతో దుక్ఖం। ఆరా నిబ్బానముచ్చతి॥>
        text <న సో రజ్జతి రూపేసు। రూపం దిస్వా పటిస్సతో।>
        text <విరత్తచిత్తో వేదేతి। తఞ్చ నాజ్ఝోస తిట్ఠతి॥>
        text <యథాస్స పస్సతో రూపం। సేవతో చాపి వేదనం।>
        text <ఖీయతి నోపచీయతి। ఏవం సో చరతీ సతో।>
        text <ఏవం అపచినతో దుక్ఖం। సన్తికే నిబ్బానముచ్చతి॥>
        text <న సో రజ్జతి సద్దేసు। సద్దం సుత్వా పటిస్సతో।>
        text <విరత్తచిత్తో వేదేతి। తఞ్చ నాజ్ఝోస తిట్ఠతి॥>
        text <యథాస్స సుణతో సద్దం। సేవతో చాపి వేదనం।>
        text <ఖీయతి నోపచీయతి। ఏవం సో చరతీ సతో।>
        text <ఏవం అపచినతో దుక్ఖం। సన్తికే నిబ్బానముచ్చతి॥>
        text <న సో రజ్జతి గన్ధేసు। గన్ధం ఘత్వా పటిస్సతో।>
        text <విరత్తచిత్తో వేదేతి। తఞ్చ నాజ్ఝోస తిట్ఠతి॥>
        text <యథాస్స ఘాయతో గన్ధం। సేవతో చాపి వేదనం।>
        text <ఖీయతి నోపచీయతి। ఏవం సో చరతీ సతో।>
        text <ఏవం అపచినతో దుక్ఖం। సన్తికే నిబ్బానముచ్చతి॥>
        text <న సో రజ్జతి రసేసు। రసం భోత్వా పటిస్సతో।>
        text <విరత్తచిత్తో వేదేతి। తఞ్చ నాజ్ఝోస తిట్ఠతి॥>
        text <యథాస్స సాయతో రసం। సేవతో చాపి వేదనం।>
        text <ఖీయతి నోపచీయతి। ఏవం సో చరతీ సతో।>
        text <ఏవం అపచినతో దుక్ఖం। సన్తికే నిబ్బానముచ్చతి॥>
        text <న సో రజ్జతి ఫస్సేసు। ఫస్సం ఫుస్స పటిస్సతో।>
        text <విరత్తచిత్తో వేదేతి। తఞ్చ నాజ్ఝోస తిట్ఠతి॥>
        text <యథాస్స ఫుసతో ఫస్సం। సేవతో చాపి వేదనం।>
        text <ఖీయతి నోపచీయతి। ఏవం సో చరతీ సతో।>
        text <ఏవం అపచినతో దుక్ఖం। సన్తికే నిబ్బానముచ్చతి॥>
        text <న సో రజ్జతి ధమ్మేసు। ధమ్మం ఞత్వా పటిస్సతో।>
        text <విరత్తచిత్తో వేదేతి। తఞ్చ నాజ్ఝోస తిట్ఠతి॥>
        text <యథాస్స జానతో ధమ్మం। సేవతో చాపి వేదనం।>
        text <ఖీయతి నోపచీయతి। ఏవం సో చరతీ సతో।>
        text <ఏవం అపచినతో దుక్ఖం। సన్తికే నిబ్బానముచ్చతీతి॥>
        text <రూపం దిస్వా సతి ముట్ఠా। పియం నిమిత్తం మనసి కరోతో।>
        text <సారత్తచిత్తో వేదేతి। తఞ్చ అజ్ఝోస తిట్ఠతి॥>
        text <తస్స వడ్ఢన్తి వేదనా। అనేకా రూపసమ్భవా।>
        text <అభిజ్ఝా చ విహేసా చ। చిత్తమస్సూపహఞ్ఞతి।>
        text <ఏవం ఆచినతో దుక్ఖం। ఆరా నిబ్బానముచ్చతి॥…పే॰…॥>
        text <న సో రజ్జతి ధమ్మేసు। ధమ్మం ఞత్వా పటిస్సతో।>
        text <విరత్తచిత్తో వేదేతి। తఞ్చ నాజ్ఝోస తిట్ఠతి॥>
        text <యథాస్స విజానతో ధమ్మం। సేవతో చాపి వేదనం।>
        text <ఖీయతి నోపచీయతి। ఏవం సో చరతీ సతో।>
        text <ఏవం అపచినతో దుక్ఖం। సన్తికే నిబ్బానముచ్చతీతి॥>
        text <ద్వే సంగయ్హా పరిహానం। పమాదవిహారీ చ సంవరో।>
        text <సమాధి పటిసల్లానం। ద్వే నతుమ్హాకేన ఉద్దకోతి॥>
        text <అవిజ్జా మిగజాలఞ్చ। గిలానం ఛన్నం చతుత్థకం।>
        text <సళవగ్గేన పఞ్ఞాసం। దుతియో పణ్ణాసకో అయన్తి॥>
        text <యోగక్ఖేమి ఉపాదాయ। దుక్ఖం లోకో చ సేయ్యో చ।>
        text <సంయోజనం ఉపాదానం। ద్వే పరిజానం ఉపస్సుతీతి॥>
        text <మారపాసేన ద్వే వుత్తా। లోకకామగుణేన చ।>
        text <సక్కో పఞ్చసిఖో చేవ। సారిపుత్తో చ రాహులో।>
        text <సంయోజనం ఉపాదానం। వగ్గో తేన పవుచ్చతీతి॥>
        text <సీలుత్తమా పుబ్బతరా అహేసుం।>
        text <తే బ్రాహ్మణా యే పురాణం సరన్తి।>
        text <గుత్తాని ద్వారాని సురక్ఖితాని।>
        text <అహేసుం తేసం అభిభుయ్య కోధం॥>
        text <ధమ్మే చ ఝానే చ రతా అహేసుం।>
        text <తే బ్రాహ్మణా యే పురాణం సరన్తి।>
        text <ఇమే చ వోక్కమ్మ జపామసేతి।>
        text <గోత్తేన మత్తా విసమం చరన్తి॥>
        text <కోధాభిభూతా పుథుఅత్తదణ్డా।>
        text <విరజ్జమానా సతణ్హాతణ్హేసు।>
        text <అగుత్తద్వారస్స భవన్తి మోఘా।>
        text <సుపినేవ లద్ధం పురిసస్స విత్తం॥>
        text <అనాసకా థణ్డిలసాయికా చ।>
        text <పాతో సినానఞ్చ తయో చ వేదా॥>
        text <ఖరాజినం జటాపఙ్కో। మన్తా సీలబ్బతం తపో।>
        text <కుహనా వఙ్కదణ్డా చ। ఉదకాచమనాని చ॥>
        text <వణ్ణా ఏతే బ్రాహ్మణానం। కతా కిఞ్చిక్ఖభావనా।>
        text <చిత్తఞ్చ సుసమాహితం। విప్పసన్నమనావిలం।>
        text <అఖిలం సబ్బభూతేసు। సో మగ్గో బ్రహ్మపత్తియాతి॥>
        text <సీలుత్తమా పుబ్బతరా అహేసుం।>
        text <తే బ్రాహ్మణా యే పురాణం సరన్తి।…పే॰…।>
        text <అఖిలం సబ్బభూతేసు।>
        text <సో మగ్గో బ్రహ్మపత్తియాతి॥>
        text <వేసాలీ వజ్జి నాళన్దా। భారద్వాజ సోణో చ ఘోసితో।>
        text <హాలిద్దికో నకులపితా। లోహిచ్చో వేరహచ్చానీతి॥>
        text <రూపా సద్దా రసా గన్ధా। ఫస్సా ధమ్మా చ కేవలా।>
        text <ఇట్ఠా కన్తా మనాపా చ। యావతత్థీతి వుచ్చతి॥>
        text <సదేవకస్స లోకస్స। ఏతే వో సుఖసమ్మతా।>
        text <యత్థ చేతే నిరుజ్ఝన్తి। తం తేసం దుక్ఖసమ్మతం॥>
        text <సుఖం దిట్ఠమరియేభి। సక్కాయస్స నిరోధనం।>
        text <పచ్చనీకమిదం హోతి। సబ్బలోకేన పస్సతం॥>
        text <యం పరే సుఖతో ఆహు। తదరియా ఆహు దుక్ఖతో।>
        text <యం పరే దుక్ఖతో ఆహు। తదరియా సుఖతో విదూ॥>
        text <పస్స ధమ్మం దురాజానం। సమ్మూళ్హేత్థ అవిద్దసు।>
        text <నివుతానం తమో హోతి। అన్ధకారో అపస్సతం॥>
        text <సతఞ్చ వివటం హోతి। ఆలోకో పస్సతామి।>
        text <సన్తికే న విజానన్తి। మగ్గా ధమ్మస్స అకోవిదా॥>
        text <భవరాగపరేతేభి। భవరాగానుసారీభి।>
        text <మారధేయ్యానుపన్నేహి। నాయం ధమ్మో సుసమ్బుధో॥>
        text <కో ను అఞ్ఞత్ర మరియేభి। పదం సమ్బుద్ధుమరహతి।>
        text <యం పదం సమ్మదఞ్ఞాయ। పరినిబ్బన్తి అనాసవాతి॥ తతియం।>
        text <దేవదహో ఖణో రూపా। ద్వే నతుమ్హాకమేవ చ।>
        text <హేతునాపి తయో వుత్తా। దువే అజ్ఝత్తబాహిరాతి॥>
        text <కమ్మం చత్తారి సప్పాయా। అనన్తేవాసి కిమత్థియా।>
        text <అత్థి ను ఖో పరియాయో। ఇన్ద్రియకథికేన చాతి॥>
        text <యోగక్ఖేమి చ లోకో చ। గహపతి దేవదహేన చ।>
        text <నవపురాణేన పణ్ణాసో। తతియో తేన వుచ్చతీతి॥>
        text <నన్దిక్ఖయేన చత్తారో। జీవకమ్బవనే దువే।>
        text <కోట్ఠికేన తయో వుత్తా। మిచ్ఛా సక్కాయ అత్తనోతి॥>
        text <ఛన్దేనట్ఠారస హోన్తి। అతీతేన చ ద్వే నవ।>
        text <యదనిచ్చాట్ఠారస వుత్తా। తయో అజ్ఝత్తబాహిరా।>
        text <పేయ్యాలో సట్ఠికో వుత్తో। బుద్ధేనాదిచ్చబన్ధునాతి॥>
        text <యో ఇమం సముద్దం సగాహం సరక్ఖసం।>
        text <సఊమిం సావట్టం సభయం దుత్తరం అచ్చతరి।>
        text <స వేదగూ వుసితబ్రహ్మచరియో।>
        text <లోకన్తగూ పారగతోతి వుచ్చతీతి॥ పఠమం।>
        text <యస్స రాగో చ దోసో చ। అవిజ్జా చ విరాజితా।>
        text <సో ఇమం సముద్దం సగాహం సరక్ఖసం। సఊమిభయం దుత్తరం అచ్చతరి॥>
        text <సఙ్గాతిగో మచ్చుజహో నిరుపధి। పహాసి దుక్ఖం అపునబ్భవాయ।>
        text <అత్థఙ్గతో సో న పునేతి। అమోహయీ। మచ్చురాజన్తి బ్రూమీతి॥ దుతియం।>
        text <ద్వే సముద్దా బాళిసికో। ఖీరరుక్ఖేన కోట్ఠికో।>
        text <కామభూ ఉదాయీ చేవ। ఆదిత్తేన చ అట్ఠమం।>
        text <హత్థపాదూపమా ద్వేతి। వగ్గో తేన పవుచ్చతీతి॥>
        text <కుమ్మో అఙ్గాని సకే కపాలే।>
        text <సమోదహం భిక్ఖు మనోవితక్కే।>
        text <అనిస్సితో అఞ్ఞమహేఠయానో।>
        text <పరినిబ్బుతో నూపవదేయ్య కఞ్చీతి॥ తతియం।>
        text <ఆసీవిసో రథో కుమ్మో। ద్వే దారుక్ఖన్ధా అవస్సుతో।>
        text <దుక్ఖధమ్మా కింసుకా వీణా। ఛప్పాణా యవకలాపీతి॥>
        text <నన్దిక్ఖయో సట్ఠినయో। సముద్దో ఉరగేన చ।>
        text <చతుపణ్ణాసకా ఏతే। నిపాతేసు పకాసితాతి॥>
  text <౨॥ యమకవగ్గో>
    text <౧॥ పఠమపుబ్బేసమ్బోధసుత్తం>
      text <౧౩>, <సావత్థినిదానం॥ పుబ్బేవ మే। భిక్ఖవే। సమ్బోధా అనభిసమ్బుద్ధస్స బోధిసత్తస్సేవ సతో ఏతదహోసి కో ను ఖో చక్ఖుస్స అస్సాదో। కో ఆదీనవో। కిం నిస్సరణం॥ కో సోతస్స…పే॰… కో ఘానస్స… కో జివ్హాయ… కో కాయస్స… కో మనస్స అస్సాదో। కో ఆదీనవో। కిం నిస్సరణన్తి॥ తస్స మయ్హం। భిక్ఖవే। ఏతదహోసి యం ఖో చక్ఖుం పటిచ్చ ఉప్పజ్జతి సుఖం సోమనస్సం। అయం చక్ఖుస్స అస్సాదో॥ యం చక్ఖుం అనిచ్చం దుక్ఖం విపరిణామధమ్మం। అయం చక్ఖుస్స ఆదీనవో॥ యో చక్ఖుస్మిం ఛన్దరాగవినయో ఛన్దరాగప్పహానం। ఇదం చక్ఖుస్స నిస్సరణం॥ యం సోతం…పే॰… యం ఘానం…పే॰… యం జివ్హం పటిచ్చ ఉప్పజ్జతి సుఖం సోమనస్సం। అయం జివ్హాయ అస్సాదో॥ యం జివ్హా అనిచ్చా దుక్ఖా విపరిణామధమ్మా। అయం జివ్హాయ ఆదీనవో॥ యో జివ్హాయ ఛన్దరాగవినయో ఛన్దరాగప్పహానం। ఇదం జివ్హాయ నిస్సరణం॥ యం కాయం…పే॰… యం మనం పటిచ్చ ఉప్పజ్జతి సుఖం సోమనస్సం। అయం మనస్స అస్సాదో॥ యం మనో అనిచ్చో దుక్ఖో విపరిణామధమ్మో। అయం మనస్స ఆదీనవో॥ యో మనస్మిం ఛన్దరాగవినయో ఛన్దరాగప్పహానం। ఇదం మనస్స నిస్సరణన్తి॥>
      text <యావకీవఞ్చాహం। భిక్ఖవే। ఇమేసం ఛన్నం అజ్ఝత్తికానం ఆయతనానం ఏవం అస్సాదఞ్చ అస్సాదతో। ఆదీనవఞ్చ ఆదీనవతో। నిస్సరణఞ్చ నిస్సరణతో యథాభూతం నాబ్భఞ్ఞాసిం। నేవ తావాహం। భిక్ఖవే। సదేవకే లోకే సమారకే సబ్రహ్మకే సస్సమణబ్రాహ్మణియా పజాయ సదేవమనుస్సాయ అనుత్తరం సమ్మాసమ్బోధిం అభిసమ్బుద్ధోతి పచ్చఞ్ఞాసిం॥ యతో చ ఖ్వాహం। భిక్ఖవే। ఇమేసం ఛన్నం అజ్ఝత్తికానం ఆయతనానం ఏవం అస్సాదఞ్చ అస్సాదతో। ఆదీనవఞ్చ ఆదీనవతో। నిస్సరణఞ్చ నిస్సరణతో యథాభూతం అబ్భఞ్ఞాసిం। అథాహం। భిక్ఖవే। సదేవకే లోకే సమారకే సబ్రహ్మకే సస్సమణబ్రాహ్మణియా పజాయ సదేవమనుస్సాయ అనుత్తరం సమ్మాసమ్బోధిం అభిసమ్బుద్ధోతి పచ్చఞ్ఞాసిం॥ ఞాణఞ్చ పన మే దస్సనం ఉదపాది అకుప్పా మే విముత్తి। అయమన్తిమా జాతి। నత్థి దాని పునబ్భవోతి॥ పఠమం॥>
    text <౨॥ దుతియపుబ్బేసమ్బోధసుత్తం>
      text <౧౪>, <పుబ్బేవ మే। భిక్ఖవే। సమ్బోధా అనభిసమ్బుద్ధస్స బోధిసత్తస్సేవ సతో ఏతదహోసి కో ను ఖో రూపానం అస్సాదో। కో ఆదీనవో। కిం నిస్సరణం॥ కో సద్దానం…పే॰… కో గన్ధానం… కో రసానం… కో ఫోట్ఠబ్బానం… కో ధమ్మానం అస్సాదో। కో ఆదీనవో। కిం నిస్సరణన్తి॥ తస్స మయ్హం। భిక్ఖవే। ఏతదహోసి యం ఖో రూపే పటిచ్చ ఉప్పజ్జతి సుఖం సోమనస్సం। అయం రూపానం అస్సాదో॥ యం రూపా అనిచ్చా దుక్ఖా విపరిణామధమ్మా। అయం రూపానం ఆదీనవో॥ యో రూపేసు ఛన్దరాగవినయో ఛన్దరాగప్పహానం। ఇదం రూపానం నిస్సరణం॥ యం సద్దే… గన్ధే… రసే… ఫోట్ఠబ్బే… యం ధమ్మే పటిచ్చ ఉప్పజ్జతి సుఖం సోమనస్సం। అయం ధమ్మానం అస్సాదో॥ యం ధమ్మా అనిచ్చా దుక్ఖా విపరిణామధమ్మా। అయం ధమ్మానం ఆదీనవో॥ యో ధమ్మేసు ఛన్దరాగవినయో ఛన్దరాగప్పహానం। ఇదం ధమ్మానం నిస్సరణన్తి॥>
      text <యావకీవఞ్చాహం। భిక్ఖవే। ఇమేసం ఛన్నం బాహిరానం ఆయతనానం ఏవం అస్సాదఞ్చ అస్సాదతో। ఆదీనవఞ్చ ఆదీనవతో। నిస్సరణఞ్చ నిస్సరణతో యథాభూతం నాబ్భఞ్ఞాసిం। నేవ తావాహం। భిక్ఖవే। సదేవకే లోకే సమారకే సబ్రహ్మకే సస్సమణబ్రాహ్మణియా పజాయ సదేవమనుస్సాయ అనుత్తరం సమ్మాసమ్బోధిం అభిసమ్బుద్ధోతి పచ్చఞ్ఞాసిం॥ యతో చ ఖ్వాహం। భిక్ఖవే। ఇమేసం ఛన్నం బాహిరానం ఆయతనానం ఏవం అస్సాదఞ్చ అస్సాదతో। ఆదీనవఞ్చ ఆదీనవతో। నిస్సరణఞ్చ నిస్సరణతో యథాభూతం అబ్భఞ్ఞాసిం। అథాహం। భిక్ఖవే। సదేవకే లోకే సమారకే సబ్రహ్మకే సస్సమణబ్రాహ్మణియా పజాయ సదేవమనుస్సాయ అనుత్తరం సమ్మాసమ్బోధిం అభిసమ్బుద్ధోతి పచ్చఞ్ఞాసిం॥ ఞాణఞ్చ పన మే దస్సనం ఉదపాది అకుప్పా మే విముత్తి। అయమన్తిమా జాతి। నత్థి దాని పునబ్భవోతి॥ దుతియం॥>
    text <౩॥ పఠమఅస్సాదపరియేసనసుత్తం>
      text <౧౫>, <చక్ఖుస్సాహం। భిక్ఖవే। అస్సాదపరియేసనం అచరిం॥ యో చక్ఖుస్స అస్సాదో తదజ్ఝగమం॥ యావతా చక్ఖుస్స అస్సాదో పఞ్ఞాయ మే సో సుదిట్ఠో॥ చక్ఖుస్సాహం। భిక్ఖవే। ఆదీనవపరియేసనం అచరిం॥ యో చక్ఖుస్స ఆదీనవో తదజ్ఝగమం॥ యావతా చక్ఖుస్స ఆదీనవో పఞ్ఞాయ మే సో సుదిట్ఠో॥ చక్ఖుస్సాహం। భిక్ఖవే। నిస్సరణపరియేసనం అచరిం॥ యం చక్ఖుస్స నిస్సరణం తదజ్ఝగమం॥ యావతా చక్ఖుస్స నిస్సరణం। పఞ్ఞాయ మే తం సుదిట్ఠం॥ సోతస్సాహం। భిక్ఖవే… ఘానస్సాహం। భిక్ఖవే… జివ్హాయాహం భిక్ఖవే। అస్సాదపరియేసనం అచరిం॥ యో జివ్హాయ అస్సాదో తదజ్ఝగమం॥ యావతా జివ్హాయ అస్సాదో పఞ్ఞాయ మే సో సుదిట్ఠో॥ జివ్హాయాహం। భిక్ఖవే। ఆదీనవపరియేసనం అచరిం॥ యో జివ్హాయ ఆదీనవో తదజ్ఝగమం॥ యావతా జివ్హాయ ఆదీనవో పఞ్ఞాయ మే సో సుదిట్ఠో॥ జివ్హాయాహం। భిక్ఖవే। నిస్సరణపరియేసనం అచరిం॥ యం జివ్హాయ నిస్సరణం తదజ్ఝగమం॥ యావతా జివ్హాయ నిస్సరణం। పఞ్ఞాయ మే తం సుదిట్ఠం॥ మనస్సాహం। భిక్ఖవే। అస్సాదపరియేసనం అచరిం॥ యో మనస్స అస్సాదో తదజ్ఝగమం॥ యావతా మనస్స అస్సాదో పఞ్ఞాయ మే సో సుదిట్ఠో॥ మనస్సాహం। భిక్ఖవే। ఆదీనవపరియేసనం అచరిం॥ యో మనస్స ఆదీనవో తదజ్ఝగమం॥ యావతా మనస్స ఆదీనవో పఞ్ఞాయ మే సో సుదిట్ఠో॥ మనస్సాహం। భిక్ఖవే। నిస్సరణపరియేసనం అచరిం॥ యం మనస్స నిస్సరణం తదజ్ఝగమం॥ యావతా మనస్స నిస్సరణం। పఞ్ఞాయ మే తం సుదిట్ఠం॥>
      text <యావకీవఞ్చాహం। భిక్ఖవే। ఇమేసం ఛన్నం అజ్ఝత్తికానం ఆయతనానం అస్సాదఞ్చ అస్సాదతో। ఆదీనవఞ్చ ఆదీనవతో। నిస్సరణఞ్చ నిస్సరణతో యథాభూతం నాబ్భఞ్ఞాసిం…పే॰… పచ్చఞ్ఞాసిం॥ ఞాణఞ్చ పన మే దస్సనం ఉదపాది అకుప్పా మే విముత్తి। అయమన్తిమా జాతి। నత్థి దాని పునబ్భవోతి॥ తతియం॥>
    text <౪॥ దుతియఅస్సాదపరియేసనసుత్తం>
      text <౧౬>, <రూపానాహం। భిక్ఖవే। అస్సాదపరియేసనం అచరిం॥ యో రూపానం అస్సాదో తదజ్ఝగమం॥ యావతా రూపానం అస్సాదో పఞ్ఞాయ మే సో సుదిట్ఠో॥ రూపానాహం। భిక్ఖవే। ఆదీనవపరియేసనం అచరిం॥ యో రూపానం ఆదీనవో తదజ్ఝగమం॥ యావతా రూపానం ఆదీనవో పఞ్ఞాయ మే సో సుదిట్ఠో॥ రూపానాహం। భిక్ఖవే। నిస్సరణపరియేసనం అచరిం॥ యం రూపానం నిస్సరణం తదజ్ఝగమం॥ యావతా రూపానం నిస్సరణం। పఞ్ఞాయ మే తం సుదిట్ఠం॥ సద్దానాహం। భిక్ఖవే… గన్ధానాహం। భిక్ఖవే… రసానాహం। భిక్ఖవే… ఫోట్ఠబ్బానాహం। భిక్ఖవే… ధమ్మానాహం। భిక్ఖవే। అస్సాదపరియేసనం అచరిం॥ యో ధమ్మానం అస్సాదో తదజ్ఝగమం॥ యావతా ధమ్మానం అస్సాదో పఞ్ఞాయ మే సో సుదిట్ఠో॥ ధమ్మానాహం। భిక్ఖవే। ఆదీనవపరియేసనం అచరిం॥ యో ధమ్మానం ఆదీనవో తదజ్ఝగమం॥ యావతా ధమ్మానం ఆదీనవో పఞ్ఞాయ మే సో సుదిట్ఠో॥ ధమ్మానాహం। భిక్ఖవే। నిస్సరణపరియేసనం అచరిం॥ యం ధమ్మానం నిస్సరణం తదజ్ఝగమం॥ యావతా ధమ్మానం నిస్సరణం। పఞ్ఞాయ మే తం సుదిట్ఠం॥>
      text <యావకీవఞ్చాహం। భిక్ఖవే। ఇమేసం ఛన్నం బాహిరానం ఆయతనానం అస్సాదఞ్చ అస్సాదతో। ఆదీనవఞ్చ ఆదీనవతో। నిస్సరణఞ్చ నిస్సరణతో యథాభూతం నాబ్భఞ్ఞాసిం…పే॰… పచ్చఞ్ఞాసిం॥ ఞాణఞ్చ పన మే దస్సనం ఉదపాది అకుప్పా మే విముత్తి। అయమన్తిమా జాతి। నత్థి దాని పునబ్భవోతి॥ చతుత్థం॥>
    text <౫॥ పఠమనోచేఅస్సాదసుత్తం>
      text <౧౭>, <నో చేదం। భిక్ఖవే। చక్ఖుస్స అస్సాదో అభవిస్స। నయిదం సత్తా చక్ఖుస్మిం సారజ్జేయ్యుం॥ యస్మా చ ఖో। భిక్ఖవే। అత్థి చక్ఖుస్స అస్సాదో తస్మా సత్తా చక్ఖుస్మిం సారజ్జన్తి॥ నో చేదం। భిక్ఖవే। చక్ఖుస్స ఆదీనవో అభవిస్స। నయిదం సత్తా చక్ఖుస్మిం నిబ్బిన్దేయ్యుం॥ యస్మా చ ఖో। భిక్ఖవే। అత్థి చక్ఖుస్స ఆదీనవో తస్మా సత్తా చక్ఖుస్మిం నిబ్బిన్దన్తి॥ నో చేదం। భిక్ఖవే। చక్ఖుస్స నిస్సరణం అభవిస్స। నయిదం సత్తా చక్ఖుస్మా నిస్సరేయ్యుం॥ యస్మా చ ఖో। భిక్ఖవే। అత్థి చక్ఖుస్స నిస్సరణం తస్మా సత్తా చక్ఖుస్మా నిస్సరన్తి॥ నో చేదం। భిక్ఖవే। సోతస్స అస్సాదో అభవిస్స… నో చేదం। భిక్ఖవే। ఘానస్స అస్సాదో అభవిస్స… నో చేదం। భిక్ఖవే। జివ్హాయ అస్సాదో అభవిస్స। నయిదం సత్తా జివ్హాయ సారజ్జేయ్యుం॥ యస్మా చ ఖో। భిక్ఖవే। అత్థి జివ్హాయ అస్సాదో। తస్మా సత్తా జివ్హాయ సారజ్జన్తి॥ నో చేదం। భిక్ఖవే। జివ్హాయ ఆదీనవో అభవిస్స। నయిదం సత్తా జివ్హాయ నిబ్బిన్దేయ్యుం॥ యస్మా చ ఖో। భిక్ఖవే। అత్థి జివ్హాయ ఆదీనవో। తస్మా సత్తా జివ్హాయ నిబ్బిన్దన్తి॥ నో చేదం। భిక్ఖవే। జివ్హాయ నిస్సరణం అభవిస్స। నయిదం సత్తా జివ్హాయ నిస్సరేయ్యుం॥ యస్మా చ ఖో। భిక్ఖవే। అత్థి జివ్హాయ నిస్సరణం। తస్మా సత్తా జివ్హాయ నిస్సరన్తి॥ నో చేదం। భిక్ఖవే। కాయస్స అస్సాదో అభవిస్స… నో చేదం। భిక్ఖవే। మనస్స అస్సాదో అభవిస్స। నయిదం సత్తా మనస్మిం సారజ్జేయ్యుం॥ యస్మా చ ఖో। భిక్ఖవే। అత్థి మనస్స అస్సాదో। తస్మా సత్తా మనస్మిం సారజ్జన్తి॥ నో చేదం। భిక్ఖవే। మనస్స ఆదీనవో అభవిస్స। నయిదం సత్తా మనస్మిం నిబ్బిన్దేయ్యుం॥ యస్మా చ ఖో। భిక్ఖవే। అత్థి మనస్స ఆదీనవో। తస్మా సత్తా మనస్మిం నిబ్బిన్దన్తి॥ నో చేదం। భిక్ఖవే। మనస్స నిస్సరణం అభవిస్స। నయిదం సత్తా మనస్మా నిస్సరేయ్యుం॥ యస్మా చ ఖో। భిక్ఖవే। అత్థి మనస్స నిస్సరణం। తస్మా సత్తా మనస్మా నిస్సరన్తి॥>
      text <యావకీవఞ్చ। భిక్ఖవే। సత్తా ఇమేసం ఛన్నం అజ్ఝత్తికానం ఆయతనానం అస్సాదఞ్చ అస్సాదతో। ఆదీనవఞ్చ ఆదీనవతో। నిస్సరణఞ్చ నిస్సరణతో యథాభూతం నాబ్భఞ్ఞంసు। నేవ తావ। భిక్ఖవే। సత్తా సదేవకా లోకా సమారకా సబ్రహ్మకా సస్సమణబ్రాహ్మణియా పజాయ సదేవమనుస్సాయ నిస్సటా విసఞ్ఞుత్తా విప్పముత్తా విమరియాదీకతేన చేతసా విహరింసు॥ యతో చ ఖో। భిక్ఖవే। సత్తా ఇమేసం ఛన్నం అజ్ఝత్తికానం ఆయతనానం అస్సాదఞ్చ అస్సాదతో। ఆదీనవఞ్చ ఆదీనవతో। నిస్సరణఞ్చ నిస్సరణతో యథాభూతం అబ్భఞ్ఞంసు। అథ। భిక్ఖవే। సత్తా సదేవకా లోకా సమారకా సబ్రహ్మకా సస్సమణబ్రాహ్మణియా పజాయ సదేవమనుస్సాయ నిస్సటా విసఞ్ఞుత్తా విప్పముత్తా విమరియాదీకతేన చేతసా విహరన్తీతి॥ పఞ్చమం॥>
    text <౬॥ దుతియనోచేఅస్సాదసుత్తం>
      text <౧౮>, <నో చేదం। భిక్ఖవే। రూపానం అస్సాదో అభవిస్స। నయిదం సత్తా రూపేసు సారజ్జేయ్యుం॥ యస్మా చ ఖో। భిక్ఖవే। అత్థి రూపానం అస్సాదో। తస్మా సత్తా రూపేసు సారజ్జన్తి॥ నో చేదం। భిక్ఖవే। రూపానం ఆదీనవో అభవిస్స। నయిదం సత్తా రూపేసు నిబ్బిన్దేయ్యుం॥ యస్మా చ ఖో। భిక్ఖవే। అత్థి రూపానం ఆదీనవో। తస్మా సత్తా రూపేసు నిబ్బిన్దన్తి॥ నో చేదం। భిక్ఖవే। రూపానం నిస్సరణం అభవిస్స। నయిదం సత్తా రూపేహి నిస్సరేయ్యుం॥ యస్మా చ ఖో। భిక్ఖవే। అత్థి రూపానం నిస్సరణం। తస్మా సత్తా రూపేహి నిస్సరన్తి॥ నో చేదం। భిక్ఖవే। సద్దానం… గన్ధానం… రసానం… ఫోట్ఠబ్బానం… ధమ్మానం అస్సాదో అభవిస్స। నయిదం సత్తా ధమ్మేసు సారజ్జేయ్యుం॥ యస్మా చ ఖో। భిక్ఖవే। అత్థి ధమ్మానం అస్సాదో। తస్మా సత్తా ధమ్మేసు సారజ్జన్తి॥ నో చేదం। భిక్ఖవే। ధమ్మానం ఆదీనవో అభవిస్స। నయిదం సత్తా ధమ్మేసు నిబ్బిన్దేయ్యుం॥ యస్మా చ ఖో। భిక్ఖవే। అత్థి ధమ్మానం ఆదీనవో। తస్మా సత్తా ధమ్మేసు నిబ్బిన్దన్తి॥ నో చేదం। భిక్ఖవే। ధమ్మానం నిస్సరణం అభవిస్స। నయిదం సత్తా ధమ్మేహి నిస్సరేయ్యుం॥ యస్మా చ ఖో। భిక్ఖవే। అత్థి ధమ్మానం నిస్సరణం। తస్మా సత్తా ధమ్మేహి నిస్సరన్తి॥>
      text <యావకీవఞ్చ। భిక్ఖవే। సత్తా ఇమేసం ఛన్నం బాహిరానం ఆయతనానం అస్సాదఞ్చ అస్సాదతో। ఆదీనవఞ్చ ఆదీనవతో। నిస్సరణఞ్చ నిస్సరణతో యథాభూతం నాబ్భఞ్ఞంసు। నేవ తావ। భిక్ఖవే। సత్తా సదేవకా లోకా సమారకా సబ్రహ్మకా సస్సమణబ్రాహ్మణియా పజాయ సదేవమనుస్సాయ నిస్సటా విసఞ్ఞుత్తా విప్పముత్తా విమరియాదీకతేన చేతసా విహరింసు॥ యతో చ ఖో। భిక్ఖవే। సత్తా ఇమేసం ఛన్నం బాహిరానం ఆయతనానం అస్సాదఞ్చ అస్సాదతో। ఆదీనవఞ్చ ఆదీనవతో। నిస్సరణఞ్చ నిస్సరణతో యథాభూతం అబ్భఞ్ఞంసు। అథ। భిక్ఖవే। సత్తా సదేవకా లోకా సమారకా సబ్రహ్మకా సస్సమణబ్రాహ్మణియా పజాయ సదేవమనుస్సాయ నిస్సటా విసఞ్ఞుత్తా విప్పముత్తా విమరియాదీకతేన చేతసా విహరన్తీతి॥ ఛట్ఠం॥>
    text <౭॥ పఠమాభినన్దసుత్తం>
      text <౧౯>, <యో। భిక్ఖవే। చక్ఖుం అభినన్దతి। దుక్ఖం సో అభినన్దతి॥ యో దుక్ఖం అభినన్దతి। అపరిముత్తో సో దుక్ఖస్మాతి వదామి॥ యో సోతం…పే॰… యో ఘానం…పే॰… యో జివ్హం అభినన్దతి। దుక్ఖం సో అభినన్దతి॥ యో దుక్ఖం అభినన్దతి। అపరిముత్తో సో దుక్ఖస్మాతి వదామి॥ యో కాయం…పే॰… యో మనం అభినన్దతి। దుక్ఖం సో అభినన్దతి॥ యో దుక్ఖం అభినన్దతి। అపరిముత్తో సో దుక్ఖస్మాతి వదామి॥>
      text <యో చ ఖో। భిక్ఖవే। చక్ఖుం నాభినన్దతి। దుక్ఖం సో నాభినన్దతి॥ యో దుక్ఖం నాభినన్దతి। పరిముత్తో సో దుక్ఖస్మాతి వదామి॥ యో సోతం…పే॰… యో ఘానం…పే॰… యో జివ్హం నాభినన్దతి। దుక్ఖం సో నాభినన్దతి॥ యో దుక్ఖం నాభినన్దతి। పరిముత్తో సో దుక్ఖస్మాతి వదామి॥ యో కాయం…పే॰… యో మనం నాభినన్దతి। దుక్ఖం సో నాభినన్దతి॥ యో దుక్ఖం నాభినన్దతి। పరిముత్తో సో దుక్ఖస్మాతి వదామి॥ సత్తమం॥>
    text <౮॥ దుతియాభినన్దసుత్తం>
      text <౨౦>, <యో। భిక్ఖవే। రూపే అభినన్దతి। దుక్ఖం సో అభినన్దతి॥ యో దుక్ఖం అభినన్దతి। అపరిముత్తో సో దుక్ఖస్మాతి వదామి॥ యో సద్దే…పే॰… గన్ధే… రసే… ఫోట్ఠబ్బే… ధమ్మే అభినన్దతి। దుక్ఖం సో అభినన్దతి॥ యో దుక్ఖం అభినన్దతి। అపరిముత్తో సో దుక్ఖస్మాతి వదామి॥>
      text <యో చ ఖో। భిక్ఖవే। రూపే నాభినన్దతి। దుక్ఖం సో నాభినన్దతి॥ యో దుక్ఖం నాభినన్దతి। పరిముత్తో సో దుక్ఖస్మాతి వదామి॥ యో సద్దే…పే॰… గన్ధే… రసే… ఫోట్ఠబ్బే… ధమ్మే నాభినన్దతి। దుక్ఖం సో నాభినన్దతి॥ యో దుక్ఖం నాభినన్దతి। పరిముత్తో సో దుక్ఖస్మాతి వదామి॥ అట్ఠమం॥>
    text <౯॥ పఠమదుక్ఖుప్పాదసుత్తం>
      text <౨౧>, <యో। భిక్ఖవే। చక్ఖుస్స ఉప్పాదో ఠితి అభినిబ్బత్తి పాతుభావో। దుక్ఖస్సేసో ఉప్పాదో। రోగానం ఠితి। జరామరణస్స పాతుభావో॥ యో సోతస్స…పే॰… యో ఘానస్స… యో జివ్హాయ… యో కాయస్స… యో మనస్స ఉప్పాదో ఠితి అభినిబ్బత్తి పాతుభావో। దుక్ఖస్సేసో ఉప్పాదో। రోగానం ఠితి। జరామరణస్స పాతుభావో॥>
      text <యో చ ఖో। భిక్ఖవే। చక్ఖుస్స నిరోధో వూపసమో అత్థఙ్గమో। దుక్ఖస్సేసో నిరోధో। రోగానం వూపసమో। జరామరణస్స అత్థఙ్గమో॥ యో సోతస్స… యో ఘానస్స… యో జివ్హాయ… యో కాయస్స… యో మనస్స నిరోధో వూపసమో అత్థఙ్గమో। దుక్ఖస్సేసో నిరోధో। రోగానం వూపసమో। జరామరణస్స అత్థఙ్గమోతి॥ నవమం॥>
    text <౧౦॥ దుతియదుక్ఖుప్పాదసుత్తం>
      text <౨౨>, <యో। భిక్ఖవే। రూపానం ఉప్పాదో ఠితి అభినిబ్బత్తి పాతుభావో। దుక్ఖస్సేసో ఉప్పాదో। రోగానం ఠితి। జరామరణస్స పాతుభావో॥ యో సద్దానం…పే॰… యో గన్ధానం… యో రసానం… యో ఫోట్ఠబ్బానం… యో ధమ్మానం ఉప్పాదో ఠితి అభినిబ్బత్తి పాతుభావో। దుక్ఖస్సేసో ఉప్పాదో। రోగానం ఠితి। జరామరణస్స పాతుభావో॥>
      text <యో చ ఖో। భిక్ఖవే। రూపానం నిరోధో వూపసమో అత్థఙ్గమో। దుక్ఖస్సేసో నిరోధో। రోగానం వూపసమో। జరామరణస్స అత్థఙ్గమో॥ యో సద్దానం…పే॰… యో గన్ధానం… యో రసానం… యో ఫోట్ఠబ్బానం… యో ధమ్మానం నిరోధో వూపసమో అత్థఙ్గమో। దుక్ఖస్సేసో నిరోధో। రోగానం వూపసమో। జరామరణస్స అత్థఙ్గమోతి॥ దసమం॥>
      stand <యమకవగ్గో దుతియో॥>
      text <తస్సుద్దానం>
  text <౩॥ సబ్బవగ్గో>
    text <౧॥ సబ్బసుత్తం>
      text <౨౩>, <సావత్థినిదానం॥ సబ్బం వో। భిక్ఖవే। దేసేస్సామి॥ తం సుణాథ॥ కిఞ్చ। భిక్ఖవే। సబ్బం॥ చక్ఖుఞ్చేవ రూపా చ। సోతఞ్చ సద్దా చ। ఘానఞ్చ గన్ధా చ। జివ్హా చ రసా చ। కాయో చ ఫోట్ఠబ్బా చ। మనో చ ధమ్మా చ ఇదం వుచ్చతి। భిక్ఖవే। సబ్బం॥ యో। భిక్ఖవే। ఏవం వదేయ్య అహమేతం సబ్బం పచ్చక్ఖాయ అఞ్ఞం సబ్బం పఞ్ఞాపేస్సామీతి। తస్స వాచావత్థుకమేవస్స। పుట్ఠో చ న సమ్పాయేయ్య। ఉత్తరిఞ్చ విఘాతం ఆపజ్జేయ్య॥ తం కిస్స హేతు॥ యథా తం। భిక్ఖవే। అవిసయస్మిన్తి॥ పఠమం॥>
    text <౨॥ పహానసుత్తం>
      text <౨౪>, <సబ్బప్పహానాయ వో। భిక్ఖవే। ధమ్మం దేసేస్సామి॥ తం సుణాథ॥ కతమో చ। భిక్ఖవే। సబ్బప్పహానాయ ధమ్మో॥ చక్ఖుం। భిక్ఖవే। పహాతబ్బం। రూపా పహాతబ్బా। చక్ఖువిఞ్ఞాణం పహాతబ్బం। చక్ఖుసమ్ఫస్సో పహాతబ్బో। యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి పహాతబ్బం…పే॰… యమ్పిదం సోతసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి పహాతబ్బం… యమ్పిదం ఘానసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి పహాతబ్బం॥ జివ్హా పహాతబ్బా। రసా పహాతబ్బా। జివ్హావిఞ్ఞాణం పహాతబ్బం। జివ్హాసమ్ఫస్సో పహాతబ్బో। యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి పహాతబ్బం॥ కాయో పహాతబ్బో… మనో పహాతబ్బో। ధమ్మా పహాతబ్బా। మనోవిఞ్ఞాణం పహాతబ్బం। మనోసమ్ఫస్సో పహాతబ్బో। యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి పహాతబ్బం॥ అయం ఖో। భిక్ఖవే। సబ్బప్పహానాయ ధమ్మోతి॥ దుతియం॥>
    text <౩॥ అభిఞ్ఞాపరిఞ్ఞాపహానసుత్తం>
      text <౨౫>, <సబ్బం అభిఞ్ఞా పరిఞ్ఞా పహానాయ వో। భిక్ఖవే। ధమ్మం దేసేస్సామి॥ తం సుణాథ॥ కతమో చ। భిక్ఖవే। సబ్బం అభిఞ్ఞా పరిఞ్ఞా పహానాయ ధమ్మో॥ చక్ఖుం। భిక్ఖవే। అభిఞ్ఞా పరిఞ్ఞా పహాతబ్బం। రూపా అభిఞ్ఞా పరిఞ్ఞా పహాతబ్బా। చక్ఖువిఞ్ఞాణం అభిఞ్ఞా పరిఞ్ఞా పహాతబ్బం। చక్ఖుసమ్ఫస్సో అభిఞ్ఞా పరిఞ్ఞా పహాతబ్బో। యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అభిఞ్ఞా పరిఞ్ఞా పహాతబ్బం…పే॰… జివ్హా అభిఞ్ఞా పరిఞ్ఞా పహాతబ్బా। రసా అభిఞ్ఞా పరిఞ్ఞా పహాతబ్బా। జివ్హావిఞ్ఞాణం అభిఞ్ఞా పరిఞ్ఞా పహాతబ్బం। జివ్హాసమ్ఫస్సో అభిఞ్ఞా పరిఞ్ఞా పహాతబ్బో। యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అభిఞ్ఞా పరిఞ్ఞా పహాతబ్బం॥ కాయో అభిఞ్ఞా పరిఞ్ఞా పహాతబ్బో… మనో అభిఞ్ఞా పరిఞ్ఞా పహాతబ్బో। ధమ్మా అభిఞ్ఞా పరిఞ్ఞా పహాతబ్బా। మనోవిఞ్ఞాణం అభిఞ్ఞా పరిఞ్ఞా పహాతబ్బం। మనోసమ్ఫస్సో అభిఞ్ఞా పరిఞ్ఞా పహాతబ్బో। యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అభిఞ్ఞా పరిఞ్ఞా పహాతబ్బం॥ అయం ఖో। భిక్ఖవే। సబ్బం అభిఞ్ఞా పరిఞ్ఞా పహానాయ ధమ్మోతి॥ తతియం॥>
    text <౪॥ పఠమఅపరిజాననసుత్తం>
      text <౨౬>, <సబ్బం। భిక్ఖవే। అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥ కిఞ్చ। భిక్ఖవే। అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥ చక్ఖుం। భిక్ఖవే। అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥ రూపే అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥ చక్ఖువిఞ్ఞాణం అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥ చక్ఖుసమ్ఫస్సం అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ…పే॰… జివ్హం అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥ రసే…పే॰… జివ్హావిఞ్ఞాణం…పే॰… జివ్హాసమ్ఫస్సం…పే॰… యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥ కాయం…పే॰… మనం అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥ ధమ్మే…పే॰… మనోవిఞ్ఞాణం…పే॰… మనోసమ్ఫస్సం…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥ ఇదం ఖో। భిక్ఖవే। సబ్బం అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥>
      text <సబ్బఞ్చ ఖో। భిక్ఖవే। అభిజానం పరిజానం విరాజయం పజహం భబ్బో దుక్ఖక్ఖయాయ॥ కిఞ్చ। భిక్ఖవే। సబ్బం అభిజానం పరిజానం విరాజయం పజహం భబ్బో దుక్ఖక్ఖయాయ॥ చక్ఖుం। భిక్ఖవే। అభిజానం పరిజానం విరాజయం పజహం భబ్బో దుక్ఖక్ఖయాయ॥ రూపే అభిజానం పరిజానం విరాజయం పజహం భబ్బో దుక్ఖక్ఖయాయ॥ చక్ఖువిఞ్ఞాణం అభిజానం పరిజానం విరాజయం పజహం భబ్బో దుక్ఖక్ఖయాయ॥ చక్ఖుసమ్ఫస్సం అభిజానం పరిజానం విరాజయం పజహం భబ్బో దుక్ఖక్ఖయాయ॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అభిజానం పరిజానం విరాజయం పజహం భబ్బో దుక్ఖక్ఖయాయ…పే॰… జివ్హం అభిజానం పరిజానం విరాజయం పజహం భబ్బో దుక్ఖక్ఖయాయ॥ రసే…పే॰… జివ్హావిఞ్ఞాణం…పే॰… జివ్హాసమ్ఫస్సం…పే॰… యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అభిజానం పరిజానం విరాజయం పజహం భబ్బో దుక్ఖక్ఖయాయ॥ కాయం…పే॰… మనం అభిజానం పరిజానం విరాజయం పజహం భబ్బో దుక్ఖక్ఖయాయ॥ ధమ్మే…పే॰… మనోవిఞ్ఞాణం…పే॰… మనోసమ్ఫస్సం…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అభిజానం పరిజానం విరాజయం పజహం భబ్బో దుక్ఖక్ఖయాయ॥ ఇదం ఖో। భిక్ఖవే। సబ్బం అభిజానం పరిజానం విరాజయం పజహం భబ్బో దుక్ఖక్ఖయాయాతి॥ చతుత్థం॥>
    text <౫॥ దుతియఅపరిజాననసుత్తం>
      text <౨౭>, <సబ్బం। భిక్ఖవే। అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥ కిఞ్చ। భిక్ఖవే। సబ్బం అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥ యఞ్చ। భిక్ఖవే। చక్ఖు। యే చ రూపా। యఞ్చ చక్ఖువిఞ్ఞాణం। యే చ చక్ఖువిఞ్ఞాణవిఞ్ఞాతబ్బా ధమ్మా…పే॰… యా చ జివ్హా। యే చ రసా। యఞ్చ జివ్హావిఞ్ఞాణం। యే చ జివ్హావిఞ్ఞాణవిఞ్ఞాతబ్బా ధమ్మా। యో చ కాయో। యే చ ఫోట్ఠబ్బా। యఞ్చ కాయవిఞ్ఞాణం। యే చ కాయవిఞ్ఞాణవిఞ్ఞాతబ్బా ధమ్మా। యో చ మనో। యే చ ధమ్మా। యఞ్చ మనోవిఞ్ఞాణం। యే చ మనోవిఞ్ఞాణవిఞ్ఞాతబ్బా ధమ్మా ఇదం ఖో। భిక్ఖవే। సబ్బం అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥>
      text <సబ్బం। భిక్ఖవే। అభిజానం పరిజానం విరాజయం పజహం భబ్బో దుక్ఖక్ఖయాయ॥ కిఞ్చ। భిక్ఖవే। సబ్బం అభిజానం పరిజానం విరాజయం పజహం భబ్బో దుక్ఖక్ఖయాయ॥ యఞ్చ। భిక్ఖవే। చక్ఖు। యే చ రూపా। యఞ్చ చక్ఖువిఞ్ఞాణం। యే చ చక్ఖువిఞ్ఞాణవిఞ్ఞాతబ్బా ధమ్మా…పే॰… యా చ జివ్హా। యే చ రసా। యఞ్చ జివ్హావిఞ్ఞాణం। యే చ జివ్హావిఞ్ఞాణవిఞ్ఞాతబ్బా ధమ్మా। యో చ కాయో। యే చ ఫోట్ఠబ్బా। యఞ్చ కాయవిఞ్ఞాణం। యే చ కాయవిఞ్ఞాణవిఞ్ఞాతబ్బా ధమ్మా। యో చ మనో। యే చ ధమ్మా। యఞ్చ మనోవిఞ్ఞాణం। యే చ మనోవిఞ్ఞాణవిఞ్ఞాతబ్బా ధమ్మా ఇదం ఖో। భిక్ఖవే। సబ్బం అభిజానం పరిజానం విరాజయం పజహం భబ్బో దుక్ఖక్ఖయాయాతి॥ పఞ్చమం॥>
    text <౬॥ ఆదిత్తసుత్తం>
      text <౨౮>, <ఏకం సమయం భగవా గయాయం విహరతి గయాసీసే సద్ధిం భిక్ఖుసహస్సేన॥ తత్ర ఖో భగవా భిక్ఖూ ఆమన్తేసి సబ్బం। భిక్ఖవే। ఆదిత్తం॥ కిఞ్చ। భిక్ఖవే। సబ్బం ఆదిత్తం॥ చక్ఖు। భిక్ఖవే। ఆదిత్తం। రూపా ఆదిత్తా। చక్ఖువిఞ్ఞాణం ఆదిత్తం। చక్ఖుసమ్ఫస్సో ఆదిత్తో॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి ఆదిత్తం॥ కేన ఆదిత్తం॥ రాగగ్గినా। దోసగ్గినా। మోహగ్గినా ఆదిత్తం। జాతియా జరాయ మరణేన సోకేహి పరిదేవేహి దుక్ఖేహి దోమనస్సేహి ఉపాయాసేహి ఆదిత్తన్తి వదామి…పే॰… జివ్హా ఆదిత్తా। రసా ఆదిత్తా। జివ్హావిఞ్ఞాణం ఆదిత్తం। జివ్హాసమ్ఫస్సో ఆదిత్తో॥ యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి ఆదిత్తం॥ కేన ఆదిత్తం॥ రాగగ్గినా। దోసగ్గినా। మోహగ్గినా ఆదిత్తం। జాతియా జరాయ మరణేన సోకేహి పరిదేవేహి దుక్ఖేహి దోమనస్సేహి ఉపాయాసేహి ఆదిత్తన్తి వదామి…పే॰… మనో ఆదిత్తో। ధమ్మా ఆదిత్తా। మనోవిఞ్ఞాణం ఆదిత్తం। మనోసమ్ఫస్సో ఆదిత్తో॥ యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి ఆదిత్తం॥ కేన ఆదిత్తం॥ రాగగ్గినా। దోసగ్గినా। మోహగ్గినా ఆదిత్తం। జాతియా జరాయ మరణేన సోకేహి పరిదేవేహి దుక్ఖేహి దోమనస్సేహి ఉపాయాసేహి ఆదిత్తన్తి వదామి॥ ఏవం పస్సం। భిక్ఖవే। సుతవా అరియసావకో చక్ఖుస్మిమ్పి నిబ్బిన్దతి। రూపేసుపి నిబ్బిన్దతి। చక్ఖువిఞ్ఞాణేపి నిబ్బిన్దతి। చక్ఖుసమ్ఫస్సేపి నిబ్బిన్దతి। యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి నిబ్బిన్దతి …పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ ఇదమవోచ భగవా॥ అత్తమనా తే భిక్ఖూ భగవతో భాసితం అభినన్దుం॥ ఇమస్మిఞ్చ పన వేయ్యాకరణస్మిం భఞ్ఞమానే తస్స భిక్ఖుసహస్సస్స అనుపాదాయ ఆసవేహి చిత్తాని విముచ్చింసూతి॥ ఛట్ఠం॥>
    text <౭॥ అద్ధభూతసుత్తం>
      text <౨౯>, <ఏవం మే సుతం ఏకం సమయం భగవా రాజగహే విహరతి వేళువనే కలన్దకనివాపే॥ తత్ర ఖో భగవా భిక్ఖూ ఆమన్తేసి సబ్బం। భిక్ఖవే। అద్ధభూతం॥ కిఞ్చ। భిక్ఖవే। సబ్బం అద్ధభూతం॥ చక్ఖు। భిక్ఖవే। అద్ధభూతం। రూపా అద్ధభూతా। చక్ఖువిఞ్ఞాణం అద్ధభూతం। చక్ఖుసమ్ఫస్సో అద్ధభూతో। యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అద్ధభూతం॥ కేన అద్ధభూతం॥ జాతియా జరాయ మరణేన సోకేహి పరిదేవేహి దుక్ఖేహి దోమనస్సేహి ఉపాయాసేహి అద్ధభూతన్తి వదామి…పే॰… జివ్హా అద్ధభూతా। రసా అద్ధభూతా। జివ్హావిఞ్ఞాణం అద్ధభూతం। జివ్హాసమ్ఫస్సో అద్ధభూతో। యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అద్ధభూతం॥ కేన అద్ధభూతం॥ జాతియా జరాయ మరణేన సోకేహి పరిదేవేహి దుక్ఖేహి దోమనస్సేహి ఉపాయాసేహి అద్ధభూతన్తి వదామి॥ కాయో అద్ధభూతో…పే॰… మనో అద్ధభూతో। ధమ్మా అద్ధభూతా। మనోవిఞ్ఞాణం అద్ధభూతం। మనోసమ్ఫస్సో అద్ధభూతో। యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అద్ధభూతం॥ కేన అద్ధభూతం॥ జాతియా జరాయ మరణేన సోకేహి పరిదేవేహి దుక్ఖేహి దోమనస్సేహి ఉపాయాసేహి అద్ధభూతన్తి వదామి॥ ఏవం పస్సం। భిక్ఖవే। సుతవా అరియసావకో చక్ఖుస్మిమ్పి నిబ్బిన్దతి। రూపేసుపి నిబ్బిన్దతి। చక్ఖువిఞ్ఞాణేపి నిబ్బిన్దతి। చక్ఖుసమ్ఫస్సేపి నిబ్బిన్దతి…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి। ఖీణా జాతి వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ సత్తమం॥>
    text <౮॥ సముగ్ఘాతసారుప్పసుత్తం>
      text <౩౦>, <సబ్బమఞ్ఞితసముగ్ఘాతసారుప్పం వో। భిక్ఖవే। పటిపదం దేసేస్సామి॥ తం సుణాథ। సాధుకం మనసి కరోథ। భాసిస్సామీతి॥ కతమా చ సా। భిక్ఖవే। సబ్బమఞ్ఞితసముగ్ఘాతసారుప్పా పటిపదా॥ ఇధ। భిక్ఖవే। భిక్ఖు చక్ఖుం న మఞ్ఞతి। చక్ఖుస్మిం న మఞ్ఞతి। చక్ఖుతో న మఞ్ఞతి। చక్ఖుం మేతి న మఞ్ఞతి॥ రూపే న మఞ్ఞతి। రూపేసు న మఞ్ఞతి। రూపతో న మఞ్ఞతి। రూపా మేతి న మఞ్ఞతి॥ చక్ఖువిఞ్ఞాణం న మఞ్ఞతి। చక్ఖువిఞ్ఞాణస్మిం న మఞ్ఞతి। చక్ఖువిఞ్ఞాణతో న మఞ్ఞతి। చక్ఖువిఞ్ఞాణం మేతి న మఞ్ఞతి॥ చక్ఖుసమ్ఫస్సం న మఞ్ఞతి। చక్ఖుసమ్ఫస్సస్మిం న మఞ్ఞతి। చక్ఖుసమ్ఫస్సతో న మఞ్ఞతి। చక్ఖుసమ్ఫస్సో మేతి న మఞ్ఞతి॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న మఞ్ఞతి। తస్మిమ్పి న మఞ్ఞతి। తతోపి న మఞ్ఞతి। తం మేతి న మఞ్ఞతి…పే॰… జివ్హం న మఞ్ఞతి। జివ్హాయ న మఞ్ఞతి। జివ్హాతో న మఞ్ఞతి। జివ్హా మేతి న మఞ్ఞతి॥ రసే న మఞ్ఞతి। రసేసు న మఞ్ఞతి। రసతో న మఞ్ఞతి। రసా మేతి న మఞ్ఞతి॥ జివ్హావిఞ్ఞాణం న మఞ్ఞతి। జివ్హావిఞ్ఞాణస్మిం న మఞ్ఞతి। జివ్హావిఞ్ఞాణతో న మఞ్ఞతి। జివ్హావిఞ్ఞాణం మేతి న మఞ్ఞతి॥ జివ్హాసమ్ఫస్సం న మఞ్ఞతి। జివ్హాసమ్ఫస్సస్మిం న మఞ్ఞతి। జివ్హాసమ్ఫస్సతో న మఞ్ఞతి। జివ్హాసమ్ఫస్సో మేతి న మఞ్ఞతి॥ యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న మఞ్ఞతి। తస్మిమ్పి న మఞ్ఞతి। తతోపి న మఞ్ఞతి। తం మేతి న మఞ్ఞతి…పే॰… మనం న మఞ్ఞతి। మనస్మిం న మఞ్ఞతి। మనతో న మఞ్ఞతి। మనో మేతి న మఞ్ఞతి॥ ధమ్మే న మఞ్ఞతి। ధమ్మేసు న మఞ్ఞతి। ధమ్మతో న మఞ్ఞతి। ధమ్మా మేతి న మఞ్ఞతి॥ మనోవిఞ్ఞాణం న మఞ్ఞతి। మనోవిఞ్ఞాణస్మిం న మఞ్ఞతి। మనోవిఞ్ఞాణతో న మఞ్ఞతి। మనోవిఞ్ఞాణం మేతి న మఞ్ఞతి॥ మనోసమ్ఫస్సం న మఞ్ఞతి। మనోసమ్ఫస్సస్మిం న మఞ్ఞతి। మనోసమ్ఫస్సతో న మఞ్ఞతి। మనోసమ్ఫస్సో మేతి న మఞ్ఞతి॥ యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న మఞ్ఞతి। తస్మిమ్పి న మఞ్ఞతి। తతోపి న మఞ్ఞతి। తం మేతి న మఞ్ఞతి॥ సబ్బం న మఞ్ఞతి। సబ్బస్మిం న మఞ్ఞతి। సబ్బతో న మఞ్ఞతి। సబ్బం మేతి న మఞ్ఞతి॥ సో ఏవం అమఞ్ఞమానో న చ కిఞ్చి లోకే ఉపాదియతి॥ అనుపాదియం న పరితస్సతి॥ అపరితస్సం పచ్చత్తఞ్ఞేవ పరినిబ్బాయతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతి॥ అయం ఖో సా। భిక్ఖవే। సబ్బమఞ్ఞితసముగ్ఘాతసారుప్పా పటిపదాతి॥ అట్ఠమం॥>
    text <౯॥ పఠమసముగ్ఘాతసప్పాయసుత్తం>
      text <౩౧>, <సబ్బమఞ్ఞితసముగ్ఘాతసప్పాయం వో। భిక్ఖవే। పటిపదం దేసేస్సామి॥ తం సుణాథ॥ కతమా చ సా। భిక్ఖవే। సబ్బమఞ్ఞితసముగ్ఘాతసప్పాయా పటిపదా॥ ఇధ। భిక్ఖవే। భిక్ఖు చక్ఖుం న మఞ్ఞతి। చక్ఖుస్మిం న మఞ్ఞతి। చక్ఖుతో న మఞ్ఞతి। చక్ఖుం మేతి న మఞ్ఞతి॥ రూపే న మఞ్ఞతి…పే॰… చక్ఖువిఞ్ఞాణం న మఞ్ఞతి। చక్ఖుసమ్ఫస్సం న మఞ్ఞతి। యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న మఞ్ఞతి। తస్మిమ్పి న మఞ్ఞతి। తతోపి న మఞ్ఞతి। తం మేతి న మఞ్ఞతి॥ యఞ్హి। భిక్ఖవే। మఞ్ఞతి। యస్మిం మఞ్ఞతి। యతో మఞ్ఞతి। యం మేతి మఞ్ఞతి। తతో తం హోతి అఞ్ఞథా॥ అఞ్ఞథాభావీ భవసత్తో లోకో భవమేవాభినన్దతి…పే॰… జివ్హం న మఞ్ఞతి। జివ్హాయ న మఞ్ఞతి। జివ్హాతో న మఞ్ఞతి। జివ్హా మేతి న మఞ్ఞతి॥ రసే న మఞ్ఞతి…పే॰… జివ్హావిఞ్ఞాణం న మఞ్ఞతి। జివ్హాసమ్ఫస్సం న మఞ్ఞతి॥ యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న మఞ్ఞతి। తస్మిమ్పి న మఞ్ఞతి। తతోపి న మఞ్ఞతి। తం మేతి న మఞ్ఞతి॥ యఞ్హి। భిక్ఖవే। మఞ్ఞతి। యస్మిం మఞ్ఞతి। యతో మఞ్ఞతి। యం మేతి మఞ్ఞతి। తతో తం హోతి అఞ్ఞథా॥ అఞ్ఞథాభావీ భవసత్తో లోకో భవమేవాభినన్దతి…పే॰… మనం న మఞ్ఞతి। మనస్మిం న మఞ్ఞతి। మనతో న మఞ్ఞతి। మనో మేతి న మఞ్ఞతి॥ ధమ్మే న మఞ్ఞతి…పే॰… మనోవిఞ్ఞాణం న మఞ్ఞతి। మనోసమ్ఫస్సం న మఞ్ఞతి॥ యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న మఞ్ఞతి। తస్మిమ్పి న మఞ్ఞతి। తతోపి న మఞ్ఞతి। తం మేతి న మఞ్ఞతి॥ యఞ్హి। భిక్ఖవే। మఞ్ఞతి। యస్మిం మఞ్ఞతి। యతో మఞ్ఞతి। యం మేతి మఞ్ఞతి। తతో తం హోతి అఞ్ఞథా॥ అఞ్ఞథాభావీ భవసత్తో లోకో భవమేవాభినన్దతి॥ యావతా। భిక్ఖవే। ఖన్ధధాతుఆయతనం తమ్పి న మఞ్ఞతి। తస్మిమ్పి న మఞ్ఞతి। తతోపి న మఞ్ఞతి। తం మేతి న మఞ్ఞతి॥ సో ఏవం అమఞ్ఞమానో న చ కిఞ్చి లోకే ఉపాదియతి॥ అనుపాదియం న పరితస్సతి॥ అపరితస్సం పచ్చత్తఞ్ఞేవ పరినిబ్బాయతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతి॥ అయం ఖో సా। భిక్ఖవే। సబ్బమఞ్ఞితసముగ్ఘాతసప్పాయా పటిపదాతి॥ నవమం॥>
    text <౧౦॥ దుతియసముగ్ఘాతసప్పాయసుత్తం>
      text <౩౨>, <సబ్బమఞ్ఞితసముగ్ఘాతసప్పాయం వో। భిక్ఖవే। పటిపదం దేసేస్సామి॥ తం సుణాథ॥ కతమా చ సా। భిక్ఖవే। సబ్బమఞ్ఞితసముగ్ఘాతసప్పాయా పటిపదా॥>
      text <తం కిం మఞ్ఞథ। భిక్ఖవే। చక్ఖుం నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం భన్తే॥>
      text <రూపా…పే॰… చక్ఖువిఞ్ఞాణం… చక్ఖుసమ్ఫస్సో నిచ్చో వా అనిచ్చో వాతి॥>
      text <అనిచ్చో। భన్తే…పే॰…॥>
      text <యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే…పే॰…॥>
      text <జివ్హా నిచ్చా వా అనిచ్చా వాతి॥>
      text <అనిచ్చా భన్తే…పే॰…॥>
      text <రసా… జివ్హావిఞ్ఞాణం… జివ్హాసమ్ఫస్సో…పే॰… యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి నిచ్చం వా అనిచ్చం వాతి॥>
      text <అనిచ్చం। భన్తే…పే॰… ధమ్మా… మనోవిఞ్ఞాణం… మనోసమ్ఫస్సో నిచ్చో వా అనిచ్చో వాతి॥>
      text <అనిచ్చో। భన్తే॥>
      text <యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే॥>
      text <ఏవం పస్సం। భిక్ఖవే। సుతవా అరియసావకో చక్ఖుస్మిమ్పి నిబ్బిన్దతి। రూపేసుపి నిబ్బిన్దతి। చక్ఖువిఞ్ఞాణేపి నిబ్బిన్దతి। చక్ఖుసమ్ఫస్సేపి నిబ్బిన్దతి॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి నిబ్బిన్దతి…పే॰… జివ్హాయపి నిబ్బిన్దతి। రసేసుపి…పే॰… యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి నిబ్బిన్దతి॥ మనస్మిమ్పి నిబ్బిన్దతి। ధమ్మేసుపి నిబ్బిన్దతి। మనోవిఞ్ఞాణేపి నిబ్బిన్దతి। మనోసమ్ఫస్సేపి నిబ్బిన్దతి॥ యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతి॥ అయం ఖో సా। భిక్ఖవే। సబ్బమఞ్ఞితసముగ్ఘాతసప్పాయా పటిపదాతి॥ దసమం॥>
      stand <సబ్బవగ్గో తతియో॥>
      text <తస్సుద్దానం>
  text <౪॥ జాతిధమ్మవగ్గో>
    text <౧-౧౦॥ జాతిధమ్మాదిసుత్తదసకం>
      text <౩౩>, <సావత్థినిదానం॥ తత్ర ఖో…పే॰… సబ్బం। భిక్ఖవే। జాతిధమ్మం॥ కిఞ్చ। భిక్ఖవే। సబ్బం జాతిధమ్మం॥ చక్ఖు। భిక్ఖవే। జాతిధమ్మం॥ రూపా… చక్ఖువిఞ్ఞాణం… చక్ఖుసమ్ఫస్సో జాతిధమ్మో॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి జాతిధమ్మం…పే॰… జివ్హా… రసా… జివ్హావిఞ్ఞాణం… జివ్హాసమ్ఫస్సో… యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి జాతిధమ్మం॥ కాయో…పే॰॥ మనో జాతిధమ్మో। ధమ్మా జాతిధమ్మా। మనోవిఞ్ఞాణం జాతిధమ్మం। మనోసమ్ఫస్సో జాతిధమ్మో॥ యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి జాతిధమ్మం॥ ఏవం పస్సం। భిక్ఖవే। సుతవా అరియసావకో చక్ఖుస్మిమ్పి నిబ్బిన్దతి। రూపేసుపి… చక్ఖువిఞ్ఞాణేపి… చక్ఖుసమ్ఫస్సేపి…పే॰… నాపరం ఇత్థత్తాయాతి పజానాతీతి॥ పఠమం॥>
      text <౩౪>, <సబ్బం। భిక్ఖవే। జరాధమ్మం…పే॰… సంఖిత్తం॥ దుతియం॥>
      text <౩౫>, <సబ్బం। భిక్ఖవే। బ్యాధిధమ్మం…పే॰…॥ తతియం॥>
      text <౩౬>, <సబ్బం। భిక్ఖవే। మరణధమ్మం…పే॰…॥ చతుత్థం॥>
      text <౩౭>, <సబ్బం। భిక్ఖవే। సోకధమ్మం…పే॰…॥ పఞ్చమం॥>
      text <౩౮>, <సబ్బం। భిక్ఖవే। సంకిలేసికధమ్మం…పే॰…॥ ఛట్ఠం॥>
      text <౩౯>, <సబ్బం। భిక్ఖవే। ఖయధమ్మం…పే॰…॥ సత్తమం॥>
      text <౪౦>, <సబ్బం। భిక్ఖవే। వయధమ్మం…పే॰…॥ అట్ఠమం॥>
      text <౪౧>, <సబ్బం। భిక్ఖవే। సముదయధమ్మం…పే॰…॥ నవమం॥>
      text <౪౨>, <సబ్బం। భిక్ఖవే। నిరోధధమ్మం…పే॰…॥ దసమం॥>
      stand <జాతిధమ్మవగ్గో చతుత్థో॥>
      text <తస్సుద్దానం>
  text <౫॥ సబ్బఅనిచ్చవగ్గో>
    text <౧-౯॥ అనిచ్చాదిసుత్తనవకం>
      text <౪౩>, <సావత్థినిదానం॥ తత్ర ఖో…పే॰… సబ్బం। భిక్ఖవే। అనిచ్చం॥ కిఞ్చ। భిక్ఖవే। సబ్బం అనిచ్చం॥ చక్ఖు। భిక్ఖవే। అనిచ్చం। రూపా అనిచ్చా। చక్ఖువిఞ్ఞాణం అనిచ్చం। చక్ఖుసమ్ఫస్సో అనిచ్చో॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చం…పే॰… జివ్హా అనిచ్చా। రసా అనిచ్చా। జివ్హావిఞ్ఞాణం అనిచ్చం। జివ్హాసమ్ఫస్సో అనిచ్చో॥ యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చం॥ కాయో అనిచ్చో…పే॰… మనో అనిచ్చో। ధమ్మా అనిచ్చా। మనోవిఞ్ఞాణం అనిచ్చం। మనోసమ్ఫస్సో అనిచ్చో॥ యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చం॥ ఏవం పస్సం। భిక్ఖవే। సుతవా అరియసావకో చక్ఖుస్మిమ్పి నిబ్బిన్దతి। రూపేసుపి నిబ్బిన్దతి। చక్ఖువిఞ్ఞాణేపి నిబ్బిన్దతి। చక్ఖుసమ్ఫస్సేపి నిబ్బిన్దతి॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి నిబ్బిన్దతి…పే॰… మనస్మిమ్పి నిబ్బిన్దతి। ధమ్మేసుపి నిబ్బిన్దతి। మనోవిఞ్ఞాణేపి నిబ్బిన్దతి। మనోసమ్ఫస్సేపి నిబ్బిన్దతి। యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ పఠమం॥>
      text <౪౪>, <సబ్బం। భిక్ఖవే। దుక్ఖం…పే॰…॥ దుతియం॥>
      text <౪౫>, <సబ్బం। భిక్ఖవే। అనత్తా…పే॰…॥ తతియం॥>
      text <౪౬>, <సబ్బం। భిక్ఖవే। అభిఞ్ఞేయ్యం…పే॰…॥ చతుత్థం॥>
      text <౪౭>, <సబ్బం। భిక్ఖవే। పరిఞ్ఞేయ్యం…పే॰…॥ పఞ్చమం॥>
      text <౪౮>, <సబ్బం। భిక్ఖవే। పహాతబ్బం…పే॰…॥ ఛట్ఠం॥>
      text <౪౯>, <సబ్బం। భిక్ఖవే। సచ్ఛికాతబ్బం…పే॰…॥ సత్తమం॥>
      text <౫౦>, <సబ్బం। భిక్ఖవే। అభిఞ్ఞాపరిఞ్ఞేయ్యం…పే॰…॥ అట్ఠమం॥>
      text <౫౧>, <సబ్బం। భిక్ఖవే। ఉపద్దుతం…పే॰…॥ నవమం॥>
    text <౧౦॥ ఉపస్సట్ఠసుత్తం>
      text <౫౨>, <సబ్బం। భిక్ఖవే। ఉపస్సట్ఠం॥ కిఞ్చ। భిక్ఖవే। సబ్బం ఉపస్సట్ఠం॥ చక్ఖు। భిక్ఖవే। ఉపస్సట్ఠం। రూపా ఉపస్సట్ఠా। చక్ఖువిఞ్ఞాణం ఉపస్సట్ఠం। చక్ఖుసమ్ఫస్సో ఉపస్సట్ఠో॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి ఉపస్సట్ఠం…పే॰… జివ్హా ఉపస్సట్ఠా। రసా ఉపస్సట్ఠా। జివ్హావిఞ్ఞాణం ఉపస్సట్ఠం। జివ్హాసమ్ఫస్సో ఉపస్సట్ఠో॥ యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి ఉపస్సట్ఠం॥ కాయో ఉపస్సట్ఠో… మనో ఉపస్సట్ఠో। ధమ్మా ఉపస్సట్ఠా। మనోవిఞ్ఞాణం ఉపస్సట్ఠం। మనోసమ్ఫస్సో ఉపస్సట్ఠో॥ యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి ఉపస్సట్ఠం॥ ఏవం పస్సం। భిక్ఖవే। సుతవా అరియసావకో చక్ఖుస్మిమ్పి నిబ్బిన్దతి। రూపేసుపి నిబ్బిన్దతి। చక్ఖువిఞ్ఞాణేపి నిబ్బిన్దతి। చక్ఖుసమ్ఫస్సేపి నిబ్బిన్దతి॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి నిబ్బిన్దతి…పే॰… మనస్మిమ్పి నిబ్బిన్దతి। ధమ్మేసుపి నిబ్బిన్దతి। మనోవిఞ్ఞాణేపి నిబ్బిన్దతి। మనోసమ్ఫస్సేపి నిబ్బిన్దతి॥ యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ దసమం॥>
      stand <సబ్బఅనిచ్చవగ్గో పఞ్చమో॥>
      text <తస్సుద్దానం>
      stand <సళాయతనవగ్గే పఠమపణ్ణాసకో సమత్తో॥>
      text <తస్స వగ్గుద్దానం>
  text <౬॥ అవిజ్జావగ్గో>
    text <౧॥ అవిజ్జాపహానసుత్తం>
      text <౫౩>, <సావత్థినిదానం॥ అథ ఖో అఞ్ఞతరో భిక్ఖు యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో సో భిక్ఖు భగవన్తం ఏతదవోచ కథం ను ఖో। భన్తే। జానతో కథం పస్సతో అవిజ్జా పహీయతి। విజ్జా ఉప్పజ్జతీతి॥>
      text <చక్ఖుం ఖో। భిక్ఖు। అనిచ్చతో జానతో పస్సతో అవిజ్జా పహీయతి। విజ్జా ఉప్పజ్జతి॥ రూపే అనిచ్చతో జానతో పస్సతో అవిజ్జా పహీయతి। విజ్జా ఉప్పజ్జతి॥ చక్ఖువిఞ్ఞాణం… చక్ఖుసమ్ఫస్సం… యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చతో జానతో పస్సతో అవిజ్జా పహీయతి। విజ్జా ఉప్పజ్జతి॥ సోతం… ఘానం… జివ్హం… కాయం… మనం అనిచ్చతో జానతో పస్సతో అవిజ్జా పహీయతి। విజ్జా ఉప్పజ్జతి॥ ధమ్మే … మనోవిఞ్ఞాణం… మనోసమ్ఫస్సం… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చతో జానతో పస్సతో అవిజ్జా పహీయతి। విజ్జా ఉప్పజ్జతి॥ ఏవం ఖో। భిక్ఖు। జానతో ఏవం పస్సతో అవిజ్జా పహీయతి। విజ్జా ఉప్పజ్జతీతి॥ పఠమం॥>
    text <౨॥ సంయోజనపహానసుత్తం>
      text <౫౪>, <కథం ను ఖో। భన్తే। జానతో। కథం పస్సతో। సంయోజనా పహీయన్తీతి॥ చక్ఖుం ఖో। భిక్ఖు। అనిచ్చతో జానతో పస్సతో సంయోజనా పహీయన్తి॥ రూపే… చక్ఖువిఞ్ఞాణం… చక్ఖుసమ్ఫస్సం… యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చతో జానతో పస్సతో సంయోజనా పహీయన్తి॥ సోతం… ఘానం… జివ్హం… కాయం… మనం… ధమ్మే… మనోవిఞ్ఞాణం… మనోసమ్ఫస్సం… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చతో జానతో పస్సతో సంయోజనా పహీయన్తి॥ ఏవం ఖో। భిక్ఖు। జానతో ఏవం పస్సతో సంయోజనా పహీయన్తీతి॥ దుతియం॥>
    text <౩॥ సంయోజనసముగ్ఘాతసుత్తం>
      text <౫౫>, <కథం ను ఖో। భన్తే। జానతో। కథం పస్సతో సంయోజనా సముగ్ఘాతం గచ్ఛన్తీతి॥ చక్ఖుం ఖో। భిక్ఖు। అనత్తతో జానతో పస్సతో సంయోజనా సముగ్ఘాతం గచ్ఛన్తి॥ రూపే అనత్తతో… చక్ఖువిఞ్ఞాణం… చక్ఖుసమ్ఫస్సం… యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనత్తతో జానతో పస్సతో సంయోజనా సముగ్ఘాతం గచ్ఛన్తి॥ సోతం… ఘానం… జివ్హం… కాయం… మనం… ధమ్మే… మనోవిఞ్ఞాణం… మనోసమ్ఫస్సం… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనత్తతో జానతో పస్సతో సంయోజనా సముగ్ఘాతం గచ్ఛన్తి॥ ఏవం ఖో। భిక్ఖు। జానతో ఏవం పస్సతో సంయోజనా సముగ్ఘాతం గచ్ఛన్తీతి॥ తతియం॥>
    text <౪॥ ఆసవపహానసుత్తం>
      text <౫౬>, <కథం ను ఖో। భన్తే। జానతో। కథం పస్సతో ఆసవా పహీయన్తీతి…పే॰…॥ చతుత్థం॥>
    text <౫॥ ఆసవసముగ్ఘాతసుత్తం>
      text <౫౭>, <కథం ను ఖో। భన్తే। జానతో। కథం పస్సతో ఆసవా సముగ్ఘాతం గచ్ఛన్తీతి…పే॰…॥ పఞ్చమం॥>
    text <౬॥ అనుసయపహానసుత్తం>
      text <౫౮>, <కథం ను ఖో…పే॰… అనుసయా పహీయన్తీతి…పే॰…॥ ఛట్ఠం॥>
    text <౭॥ అనుసయసముగ్ఘాతసుత్తం>
      text <౫౯>, <కథం ను ఖో…పే॰… అనుసయా సముగ్ఘాతం గచ్ఛన్తీతి॥ చక్ఖుం ఖో। భిక్ఖు। అనత్తతో జానతో పస్సతో అనుసయా సముగ్ఘాతం గచ్ఛన్తి…పే॰… సోతం… ఘానం… జివ్హం… కాయం… మనం… ధమ్మే… మనోవిఞ్ఞాణం… మనోసమ్ఫస్సం… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనత్తతో జానతో పస్సతో అనుసయా సముగ్ఘాతం గచ్ఛన్తి॥ ఏవం ఖో। భిక్ఖు। జానతో ఏవం పస్సతో అనుసయా సముగ్ఘాతం గచ్ఛన్తీతి॥ సత్తమం॥>
    text <౮॥ సబ్బుపాదానపరిఞ్ఞాసుత్తం>
      text <౬౦>, <సబ్బుపాదానపరిఞ్ఞాయ వో। భిక్ఖవే। ధమ్మం దేసేస్సామి॥ తం సుణాథ॥ కతమో చ। భిక్ఖవే। సబ్బుపాదానపరిఞ్ఞాయ ధమ్మో॥ చక్ఖుఞ్చ పటిచ్చ రూపే చ ఉప్పజ్జతి చక్ఖువిఞ్ఞాణం॥ తిణ్ణం సఙ్గతి ఫస్సో॥ ఫస్సపచ్చయా వేదనా॥ ఏవం పస్సం। భిక్ఖవే। సుతవా అరియసావకో చక్ఖుస్మిమ్పి నిబ్బిన్దతి। రూపేసుపి నిబ్బిన్దతి। చక్ఖువిఞ్ఞాణేపి నిబ్బిన్దతి। చక్ఖుసమ్ఫస్సేపి నిబ్బిన్దతి। వేదనాయపి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విమోక్ఖా పరిఞ్ఞాతం మే ఉపాదానన్తి పజానాతి॥ సోతఞ్చ పటిచ్చ సద్దే చ ఉప్పజ్జతి… ఘానఞ్చ పటిచ్చ గన్ధే చ… జివ్హఞ్చ పటిచ్చ రసే చ… కాయఞ్చ పటిచ్చ ఫోట్ఠబ్బే చ… మనఞ్చ పటిచ్చ ధమ్మే చ ఉప్పజ్జతి మనోవిఞ్ఞాణం॥ తిణ్ణం సఙ్గతి ఫస్సో॥ ఫస్సపచ్చయా వేదనా॥ ఏవం పస్సం। భిక్ఖవే। సుతవా అరియసావకో మనస్మిమ్పి నిబ్బిన్దతి। ధమ్మేసుపి నిబ్బిన్దతి। మనోవిఞ్ఞాణేపి నిబ్బిన్దతి। మనోసమ్ఫస్సేపి నిబ్బిన్దతి। వేదనాయపి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విమోక్ఖా పరిఞ్ఞాతం మే ఉపాదానన్తి పజానాతి॥ అయం ఖో। భిక్ఖవే। సబ్బుపాదానపరిఞ్ఞాయ ధమ్మోతి॥ అట్ఠమం॥>
    text <౯॥ పఠమసబ్బుపాదానపరియాదానసుత్తం>
      text <౬౧>, <సబ్బుపాదానపరియాదానాయ వో। భిక్ఖవే। ధమ్మం దేసేస్సామి॥ తం సుణాథ॥ కతమో చ। భిక్ఖవే। సబ్బుపాదానపరియాదానాయ ధమ్మో॥ చక్ఖుఞ్చ పటిచ్చ రూపే చ ఉప్పజ్జతి చక్ఖువిఞ్ఞాణం॥ తిణ్ణం సఙ్గతి ఫస్సో॥ ఫస్సపచ్చయా వేదనా॥ ఏవం పస్సం। భిక్ఖవే। సుతవా అరియసావకో చక్ఖుస్మిమ్పి నిబ్బిన్దతి। రూపేసుపి నిబ్బిన్దతి। చక్ఖువిఞ్ఞాణేపి నిబ్బిన్దతి। చక్ఖుసమ్ఫస్సేపి నిబ్బిన్దతి। వేదనాయపి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విమోక్ఖా పరియాదిన్నం మే ఉపాదానన్తి పజానాతి…పే॰… జివ్హఞ్చ పటిచ్చ రసే చ ఉప్పజ్జతి జివ్హావిఞ్ఞాణం…పే॰… మనఞ్చ పటిచ్చ ధమ్మే చ ఉప్పజ్జతి మనోవిఞ్ఞాణం॥ తిణ్ణం సఙ్గతి ఫస్సో॥ ఫస్సపచ్చయా వేదనా॥ ఏవం పస్సం। భిక్ఖవే। సుతవా అరియసావకో మనస్మిమ్పి నిబ్బిన్దతి। ధమ్మేసుపి నిబ్బిన్దతి। మనోవిఞ్ఞాణేపి నిబ్బిన్దతి మనోసమ్ఫస్సేపి నిబ్బిన్దతి। వేదనాయపి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విమోక్ఖా పరియాదిన్నం మే ఉపాదానన్తి పజానాతి॥ అయం ఖో। భిక్ఖవే। సబ్బుపాదానపరియాదానాయ ధమ్మోతి॥ నవమం॥>
    text <౧౦॥ దుతియసబ్బుపాదానపరియాదానసుత్తం>
      text <౬౨>, <సబ్బుపాదానపరియాదానాయ వో। భిక్ఖవే। ధమ్మం దేసేస్సామి॥ తం సుణాథ॥ కతమో చ। భిక్ఖవే। సబ్బుపాదానపరియాదానాయ ధమ్మో॥>
      text <తం కిం మఞ్ఞథ। భిక్ఖవే। చక్ఖు నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే॥>
      text <రూపా…పే॰… చక్ఖువిఞ్ఞాణం నిచ్చం వా అనిచ్చం వాతి॥>
      text <అనిచ్చం। భన్తే…పే॰…॥>
      text <చక్ఖుసమ్ఫస్సో నిచ్చో వా అనిచ్చో వాతి॥>
      text <అనిచ్చో। భన్తే…పే॰…॥>
      text <యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి నిచ్చం వా అనిచ్చం వాతి॥>
      text <అనిచ్చం। భన్తే…పే॰…॥>
      text <సోతం… ఘానం… జివ్హా… కాయో… మనో… ధమ్మా… మనోవిఞ్ఞాణం… మనోసమ్ఫస్సో… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా। తమ్పి నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే॥>
      text <ఏవం పస్సం। భిక్ఖవే। సుతవా అరియసావకో చక్ఖుస్మిమ్పి నిబ్బిన్దతి। రూపేసుపి నిబ్బిన్దతి। చక్ఖువిఞ్ఞాణేపి నిబ్బిన్దతి। చక్ఖుసమ్ఫస్సేపి నిబ్బిన్దతి॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి నిబ్బిన్దతి…పే॰… జివ్హాయపి నిబ్బిన్దతి। రసేసుపి నిబ్బిన్దతి। జివ్హావిఞ్ఞాణేపి నిబ్బిన్దతి। జివ్హాసమ్ఫస్సేపి నిబ్బిన్దతి। యమ్పిదం జివ్హాసమ్ఫస్సపచ్చయా ఉప్పజ్జతి…పే॰… మనస్మిమ్పి నిబ్బిన్దతి। ధమ్మేసుపి నిబ్బిన్దతి। మనోవిఞ్ఞాణేపి నిబ్బిన్దతి। మనోసమ్ఫస్సేపి నిబ్బిన్దతి॥ యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతి॥ అయం ఖో। భిక్ఖవే। సబ్బుపాదానపరియాదానాయ ధమ్మోతి॥ దసమం॥>
      stand <అవిజ్జావగ్గో ఛట్ఠో॥>
      text <తస్సుద్దానం>
  text <౭॥ మిగజాలవగ్గో>
    text <౧॥ పఠమమిగజాలసుత్తం>
      text <౬౩>, <సావత్థినిదానం॥ అథ ఖో ఆయస్మా మిగజాలో యేన భగవా…పే॰… ఏకమన్తం నిసిన్నో ఖో ఆయస్మా మిగజాలో భగవన్తం ఏతదవోచ ఏకవిహారీ। ఏకవిహారీతి। భన్తే। వుచ్చతి॥ కిత్తావతా ను ఖో। భన్తే। ఏకవిహారీ హోతి। కిత్తావతా చ పన సదుతియవిహారీ హోతీతి॥>
      text <సన్తి ఖో। మిగజాల। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి॥ తస్స తం అభినన్దతో అభివదతో అజ్ఝోసాయ తిట్ఠతో ఉప్పజ్జతి నన్దీ॥ నన్దియా సతి సారాగో హోతి। సారాగే సతి సంయోగో హోతి॥ నన్దిసంయోజనసంయుత్తో ఖో। మిగజాల। భిక్ఖు సదుతియవిహారీతి వుచ్చతి॥ సన్తి…పే॰… సన్తి ఖో। మిగజాల। జివ్హావిఞ్ఞేయ్యా రసా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి॥ తస్స తం అభినన్దతో అభివదతో అజ్ఝోసాయ తిట్ఠతో ఉప్పజ్జతి నన్దీ॥ నన్దియా సతి సారాగో హోతి। సారాగే సతి సంయోగో హోతి॥ నన్దిసంయోజనసంయుత్తో ఖో। మిగజాల। భిక్ఖు సదుతియవిహారీతి వుచ్చతి॥ ఏవంవిహారీ చ। మిగజాల। భిక్ఖు కిఞ్చాపి అరఞ్ఞవనపత్థాని పన్తాని సేనాసనాని పటిసేవతి అప్పసద్దాని అప్పనిగ్ఘోసాని విజనవాతాని మనుస్సరాహస్సేయ్యకాని పటిసల్లానసారుప్పాని। అథ ఖో సదుతియవిహారీతి వుచ్చతి॥ తం కిస్స హేతు॥ తణ్హా హిస్స దుతియా। సాస్స అప్పహీనా॥ తస్మా సదుతియవిహారీతి వుచ్చతి॥>
      text <సన్తి చ ఖో। మిగజాల। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి॥ తస్స తం అనభినన్దతో అనభివదతో అనజ్ఝోసాయ తిట్ఠతో నన్దీ నిరుజ్ఝతి॥ నన్దియా అసతి సారాగో న హోతి। సారాగే అసతి సంయోగో న హోతి॥ నన్దిసంయోజనవిసంయుత్తో ఖో। మిగజాల। భిక్ఖు ఏకవిహారీతి వుచ్చతి…పే॰… సన్తి చ ఖో। మిగజాల। జివ్హావిఞ్ఞేయ్యా రసా…పే॰… సన్తి చ ఖో। మిగజాల। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి॥ తస్స తం అనభినన్దతో అనభివదతో అనజ్ఝోసాయ తిట్ఠతో నన్దీ నిరుజ్ఝతి॥ నన్దియా అసతి సారాగో న హోతి। సారాగే అసతి సంయోగో న హోతి॥ నన్దిసంయోజనవిప్పయుత్తో ఖో। మిగజాల। భిక్ఖు ఏకవిహారీతి వుచ్చతి॥ ఏవంవిహారీ చ। మిగజాల। భిక్ఖు కిఞ్చాపి గామన్తే విహరతి ఆకిణ్ణో భిక్ఖూహి భిక్ఖునీహి ఉపాసకేహి ఉపాసికాహి రాజూహి రాజమహామత్తేహి తిత్థియేహి తిత్థియసావకేహి॥ అథ ఖో ఏకవిహారీతి వుచ్చతి॥ తం కిస్స హేతు॥ తణ్హా హిస్స దుతియా। సాస్స పహీనా॥ తస్మా ఏకవిహారీతి వుచ్చతీతి॥ పఠమం॥>
    text <౨॥ దుతియమిగజాలసుత్తం>
      text <౬౪>, <అథ ఖో ఆయస్మా మిగజాలో యేన భగవా తేనుపసఙ్కమి…పే॰… ఏకమన్తం నిసిన్నో ఖో ఆయస్మా మిగజాలో భగవన్తం ఏతదవోచ సాధు మే। భన్తే। భగవా సంఖిత్తేన ధమ్మం దేసేతు। యమహం భగవతో ధమ్మం సుత్వా ఏకో వూపకట్ఠో అప్పమత్తో ఆతాపీ పహితత్తో విహరేయ్యన్తి॥>
      text <సన్తి ఖో। మిగజాల। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి॥ తస్స తం అభినన్దతో అభివదతో అజ్ఝోసాయ తిట్ఠతో ఉప్పజ్జతి నన్దీ॥ నన్దిసముదయా దుక్ఖసముదయో। మిగజాలాతి వదామి…పే॰… సన్తి చ ఖో। మిగజాల। జివ్హావిఞ్ఞేయ్యా రసా…పే॰… సన్తి చ ఖో। మిగజాల। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి॥ తస్స తం అభినన్దతో అభివదతో అజ్ఝోసాయ తిట్ఠతో ఉప్పజ్జతి నన్దీ॥ నన్దిసముదయా దుక్ఖసముదయో। మిగజాలాతి వదామి॥>
      text <సన్తి చ ఖో। మిగజాల। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి॥ తస్స తం అనభినన్దతో అనభివదతో అనజ్ఝోసాయ తిట్ఠతో నన్దీ నిరుజ్ఝతి॥ నన్దినిరోధా దుక్ఖనిరోధో। మిగజాలాతి వదామి…పే॰… సన్తి చ ఖో। మిగజాల। జివ్హావిఞ్ఞేయ్యా రసా ఇట్ఠా కన్తా…పే॰… సన్తి చ ఖో। మిగజాల। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి॥ తస్స తం అనభినన్దతో అనభివదతో అనజ్ఝోసాయ తిట్ఠతో నన్దీ నిరుజ్ఝతి॥ నన్దినిరోధా దుక్ఖనిరోధో। మిగజాలాతి వదామీతి॥>
      text <అథ ఖో ఆయస్మా మిగజాలో భగవతో భాసితం అభినన్దిత్వా అనుమోదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥ అథ ఖో ఆయస్మా మిగజాలో ఏకో వూపకట్ఠో అప్పమత్తో ఆతాపీ పహితత్తో విహరతో నచిరస్సేవ యస్సత్థాయ కులపుత్తా సమ్మదేవ అగారస్మా అనగారియం పబ్బజన్తి తదనుత్తరం బ్రహ్మచరియపరియోసానం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహాసి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి అబ్భఞ్ఞాసి॥ అఞ్ఞతరో చ పనాయస్మా మిగజాలో అరహతం అహోసీతి॥ దుతియం॥>
    text <౩॥ పఠమసమిద్ధిమారపఞ్హాసుత్తం>
      text <౬౫>, <ఏకం సమయం భగవా రాజగహే విహరతి వేళువనే కలన్దకనివాపే॥ అథ ఖో ఆయస్మా సమిద్ధి యేన భగవా…పే॰… భగవన్తం ఏతదవోచ మారో। మారోతి। భన్తే। వుచ్చతి॥ కిత్తావతా ను ఖో। భన్తే। మారో వా అస్స మారపఞ్ఞత్తి వాతి॥>
      text <యత్థ ఖో। సమిద్ధి। అత్థి చక్ఖు। అత్థి రూపా। అత్థి చక్ఖువిఞ్ఞాణం। అత్థి చక్ఖువిఞ్ఞాణవిఞ్ఞాతబ్బా ధమ్మా। అత్థి తత్థ మారో వా మారపఞ్ఞత్తి వా॥ అత్థి సోతం। అత్థి సద్దా। అత్థి సోతవిఞ్ఞాణం। అత్థి సోతవిఞ్ఞాణవిఞ్ఞాతబ్బా ధమ్మా। అత్థి తత్థ మారో వా మారపఞ్ఞత్తి వా॥ అత్థి ఘానం। అత్థి గన్ధా। అత్థి ఘానవిఞ్ఞాణం। అత్థి ఘానవిఞ్ఞాణవిఞ్ఞాతబ్బా ధమ్మా। అత్థి తత్థ మారో వా మారపఞ్ఞత్తి వా॥ అత్థి జివ్హా। అత్థి రసా। అత్థి జివ్హావిఞ్ఞాణం। అత్థి జివ్హావిఞ్ఞాణవిఞ్ఞాతబ్బా ధమ్మా। అత్థి తత్థ మారో వా మారపఞ్ఞత్తి వా॥ అత్థి కాయో। అత్థి ఫోట్ఠబ్బా। అత్థి కాయవిఞ్ఞాణం। అత్థి కాయవిఞ్ఞాణవిఞ్ఞాతబ్బా ధమ్మా। అత్థి తత్థ మారో వా మారపఞ్ఞత్తి వా॥ అత్థి మనో। అత్థి ధమ్మా। అత్థి మనోవిఞ్ఞాణం। అత్థి మనోవిఞ్ఞాణవిఞ్ఞాతబ్బా ధమ్మా। అత్థి తత్థ మారో వా మారపఞ్ఞత్తి వా॥>
      text <యత్థ చ ఖో। సమిద్ధి। నత్థి చక్ఖు। నత్థి రూపా। నత్థి చక్ఖువిఞ్ఞాణం। నత్థి చక్ఖువిఞ్ఞాణవిఞ్ఞాతబ్బా ధమ్మా। నత్థి తత్థ మారో వా మారపఞ్ఞత్తి వా॥ నత్థి సోతం…పే॰… నత్థి ఘానం…పే॰… నత్థి జివ్హా। నత్థి రసా। నత్థి జివ్హావిఞ్ఞాణం। నత్థి జివ్హావిఞ్ఞాణవిఞ్ఞాతబ్బా ధమ్మా। నత్థి తత్థ మారో వా మారపఞ్ఞత్తి వా॥ నత్థి కాయో…పే॰…॥ నత్థి మనో। నత్థి ధమ్మా। నత్థి మనోవిఞ్ఞాణం। నత్థి మనోవిఞ్ఞాణవిఞ్ఞాతబ్బా ధమ్మా। నత్థి తత్థ మారో వా మారపఞ్ఞత్తి వాతి॥ తతియం॥>
    text <౪॥ సమిద్ధిసత్తపఞ్హాసుత్తం>
      text <౬౬>, <సత్తో। సత్తోతి। భన్తే। వుచ్చతి॥ కిత్తావతా ను ఖో। భన్తే। సత్తో వా అస్స సత్తపఞ్ఞత్తి వాతి…పే॰…॥ చతుత్థం॥>
    text <౫॥ సమిద్ధిదుక్ఖపఞ్హాసుత్తం>
      text <౬౭>, <దుక్ఖం। దుక్ఖన్తి। భన్తే। వుచ్చతి॥ కిత్తావతా ను ఖో। భన్తే। దుక్ఖం వా అస్స దుక్ఖపఞ్ఞత్తి వాతి…పే॰…॥ పఞ్చమం॥>
    text <౬॥ సమిద్ధిలోకపఞ్హాసుత్తం>
      text <౬౮>, <లోకో। లోకోతి। భన్తే। వుచ్చతి॥ కిత్తావతా ను ఖో। భన్తే। లోకో వా అస్స లోకపఞ్ఞత్తి వాతి॥ యత్థ ఖో। సమిద్ధి। అత్థి చక్ఖు। అత్థి రూపా। అత్థి చక్ఖువిఞ్ఞాణం। అత్థి చక్ఖువిఞ్ఞాణవిఞ్ఞాతబ్బా ధమ్మా। అత్థి తత్థ లోకో వా లోకపఞ్ఞత్తి వాతి…పే॰… అత్థి జివ్హా…పే॰… అత్థి మనో। అత్థి ధమ్మా। అత్థి మనోవిఞ్ఞాణం। అత్థి మనోవిఞ్ఞాణవిఞ్ఞాతబ్బా ధమ్మా। అత్థి తత్థ లోకో వా లోకపఞ్ఞత్తి వా॥>
      text <యత్థ చ ఖో। సమిద్ధి। నత్థి చక్ఖు। నత్థి రూపా। నత్థి చక్ఖువిఞ్ఞాణం। నత్థి చక్ఖువిఞ్ఞాణవిఞ్ఞాతబ్బా ధమ్మా। నత్థి తత్థ లోకో వా లోకపఞ్ఞత్తి వా…పే॰… నత్థి జివ్హా…పే॰… నత్థి మనో। నత్థి ధమ్మా। నత్థి మనోవిఞ్ఞాణం। నత్థి మనోవిఞ్ఞాణవిఞ్ఞాతబ్బా ధమ్మా। నత్థి తత్థ లోకో వా లోకపఞ్ఞత్తి వాతి॥ ఛట్ఠం॥>
    text <౭॥ ఉపసేనఆసీవిససుత్తం>
      text <౬౯>, <ఏకం సమయం ఆయస్మా చ సారిపుత్తో ఆయస్మా చ ఉపసేనో రాజగహే విహరన్తి సీతవనే సప్పసోణ్డికపబ్భారే॥ తేన ఖో పన సమయేన ఆయస్మతో ఉపసేనస్స కాయే ఆసీవిసో పతితో హోతి॥ అథ ఖో ఆయస్మా ఉపసేనో భిక్ఖూ ఆమన్తేసి ఏథ మే। ఆవుసో। ఇమం కాయం మఞ్చకం ఆరోపేత్వా బహిద్ధా నీహరథ॥ పురాయం కాయో ఇధేవ వికిరతి। సేయ్యథాపి భుసముట్ఠీతి॥>
      text <ఏవం వుత్తే। ఆయస్మా సారిపుత్తో ఆయస్మన్తం ఉపసేనం ఏతదవోచ న ఖో పన మయం పస్సామ ఆయస్మతో ఉపసేనస్స కాయస్స వా అఞ్ఞథత్తం ఇన్ద్రియానం వా విపరిణామం॥ అథ చ పనాయస్మా ఉపసేనో ఏవమాహ ఏథ మే। ఆవుసో। ఇమం కాయం మఞ్చకం ఆరోపేత్వా బహిద్ధా నీహరథ॥ పురాయం కాయో ఇధేవ వికిరతి। సేయ్యథాపి భుసముట్ఠీతి॥ యస్స నూన। ఆవుసో సారిపుత్త। ఏవమస్స అహం చక్ఖూతి వా మమ చక్ఖూతి వా…పే॰… అహం జివ్హాతి వా మమ జివ్హాతి వా… అహం మనోతి వా మమ మనోతి వా॥ తస్స। ఆవుసో సారిపుత్త। సియా కాయస్స వా అఞ్ఞథత్తం ఇన్ద్రియానం వా విపరిణామో॥ మయ్హఞ్చ ఖో। ఆవుసో సారిపుత్త। న ఏవం హోతి అహం చక్ఖూతి వా మమ చక్ఖూతి వా…పే॰… అహం జివ్హాతి వా మమ జివ్హాతి వా…పే॰… అహం మనోతి వా మమ మనోతి వా॥ తస్స మయ్హఞ్చ ఖో। ఆవుసో సారిపుత్త। కిం కాయస్స వా అఞ్ఞథత్తం భవిస్సతి। ఇన్ద్రియానం వా విపరిణామోతి॥>
      text <తథా హి పనాయస్మతో ఉపసేనస్స దీఘరత్తం అహఙ్కారమమఙ్కారమానానుసయో సుసమూహతో॥ తస్మా ఆయస్మతో ఉపసేనస్స న ఏవం హోతి అహం చక్ఖూతి వా మమ చక్ఖూతి వా…పే॰… అహం జివ్హాతి వా మమ జివ్హాతి వా…పే॰… అహం మనోతి వా మమ మనోతి వాతి॥ అథ ఖో తే భిక్ఖూ ఆయస్మతో ఉపసేనస్స కాయం మఞ్చకం ఆరోపేత్వా బహిద్ధా నీహరింసు॥ అథ ఖో ఆయస్మతో ఉపసేనస్స కాయో తత్థేవ వికిరి। సేయ్యథాపి భుసముట్ఠీతి॥ సత్తమం॥>
    text <౮॥ ఉపవాణసన్దిట్ఠికసుత్తం>
      text <౭౦>, <అథ ఖో ఆయస్మా ఉపవాణో యేన భగవా తేనుపసఙ్కమి…పే॰… ఏకమన్తం నిసిన్నో ఖో ఆయస్మా ఉపవాణో భగవన్తం ఏతదవోచ సన్దిట్ఠికో ధమ్మో। సన్దిట్ఠికో ధమ్మోతి। భన్తే। వుచ్చతి॥ కిత్తావతా ను ఖో। భన్తే। సన్దిట్ఠికో ధమ్మో హోతి। అకాలికో ఏహిపస్సికో ఓపనేయ్యికో పచ్చత్తం వేదితబ్బో విఞ్ఞూహీతి॥>
      text <ఇధ పన। ఉపవాణ। భిక్ఖు చక్ఖునా రూపం దిస్వా రూపప్పటిసంవేదీ చ హోతి రూపరాగప్పటిసంవేదీ చ॥ సన్తఞ్చ అజ్ఝత్తం రూపేసు రాగం అత్థి మే అజ్ఝత్తం రూపేసు రాగోతి పజానాతి॥ యం తం। ఉపవాణ। భిక్ఖు చక్ఖునా రూపం దిస్వా రూపప్పటిసంవేదీ చ హోతి రూపరాగప్పటిసంవేదీ చ॥ సన్తఞ్చ అజ్ఝత్తం రూపేసు రాగం అత్థి మే అజ్ఝత్తం రూపేసు రాగోతి పజానాతి॥ ఏవమ్పి ఖో। ఉపవాణ। సన్దిట్ఠికో ధమ్మో హోతి అకాలికో ఏహిపస్సికో ఓపనేయ్యికో పచ్చత్తం వేదితబ్బో విఞ్ఞూహీతి…పే॰…॥>
      text <పున చపరం। ఉపవాణ। భిక్ఖు జివ్హాయ రసం సాయిత్వా రసప్పటిసంవేదీ చ హోతి రసరాగప్పటిసంవేదీ చ॥ సన్తఞ్చ అజ్ఝత్తం రసేసు రాగం అత్థి మే అజ్ఝత్తం రసేసు రాగోతి పజానాతి॥ యం తం। ఉపవాణ। భిక్ఖు జివ్హాయ రసం సాయిత్వా రసప్పటిసంవేదీ చ హోతి రసరాగప్పటిసంవేదీ చ॥ సన్తఞ్చ అజ్ఝత్తం రసేసు రాగం అత్థి మే అజ్ఝత్తం రసేసు రాగోతి పజానాతి॥ ఏవమ్పి ఖో। ఉపవాణ। సన్దిట్ఠికో ధమ్మో హోతి అకాలికో ఏహిపస్సికో ఓపనేయ్యికో పచ్చత్తం వేదితబ్బో విఞ్ఞూహీతి…పే॰…॥>
      text <పున చపరం। ఉపవాణ। భిక్ఖు మనసా ధమ్మం విఞ్ఞాయ ధమ్మప్పటిసంవేదీ చ హోతి ధమ్మరాగప్పటిసంవేదీ చ॥ సన్తఞ్చ అజ్ఝత్తం ధమ్మేసు రాగం అత్థి మే అజ్ఝత్తం ధమ్మేసు రాగోతి పజానాతి॥ యం తం। ఉపవాణ। భిక్ఖు మనసా ధమ్మం విఞ్ఞాయ ధమ్మప్పటిసంవేదీ చ హోతి ధమ్మరాగప్పటిసంవేదీ చ॥ సన్తఞ్చ అజ్ఝత్తం ధమ్మేసు రాగం అత్థి మే అజ్ఝత్తం ధమ్మేసు రాగోతి పజానాతి॥ ఏవమ్పి ఖో। ఉపవాణ। సన్దిట్ఠికో ధమ్మో హోతి…పే॰… పచ్చత్తం వేదితబ్బో విఞ్ఞూహీతి…పే॰…॥>
      text <ఇధ పన। ఉపవాణ। భిక్ఖు చక్ఖునా రూపం దిస్వా రూపప్పటిసంవేదీ చ హోతి। నో చ రూపరాగప్పటిసంవేదీ॥ అసన్తఞ్చ అజ్ఝత్తం రూపేసు రాగం నత్థి మే అజ్ఝత్తం రూపేసు రాగోతి పజానాతి॥ యం తం। ఉపవాణ। భిక్ఖు చక్ఖునా రూపం దిస్వా రూపప్పటిసంవేదీహి ఖో హోతి। నో చ రూపరాగప్పటిసంవేదీ॥ అసన్తఞ్చ అజ్ఝత్తం రూపేసు రాగం నత్థి మే అజ్ఝత్తం రూపేసు రాగోతి పజానాతి॥ ఏవమ్పి ఖో। ఉపవాణ। సన్దిట్ఠికో ధమ్మో హోతి। అకాలికో ఏహిపస్సికో ఓపనేయ్యికో పచ్చత్తం వేదితబ్బో విఞ్ఞూహీతి…పే॰…॥>
      text <పున చపరం। ఉపవాణ। భిక్ఖు జివ్హాయ రసం సాయిత్వా రసప్పటిసంవేదీహి ఖో హోతి। నో చ రసరాగప్పటిసంవేదీ॥ అసన్తఞ్చ అజ్ఝత్తం రసేసు రాగం నత్థి మే అజ్ఝత్తం రసేసు రాగోతి పజానాతి…పే॰…॥>
      text <పున చపరం। ఉపవాణ। భిక్ఖు మనసా ధమ్మం విఞ్ఞాయ ధమ్మప్పటిసంవేదీహి ఖో హోతి। నో చ ధమ్మరాగప్పటిసంవేదీ॥ అసన్తఞ్చ అజ్ఝత్తం ధమ్మేసు రాగం నత్థి మే అజ్ఝత్తం ధమ్మేసు రాగోతి పజానాతి॥ యం తం। ఉపవాణ। భిక్ఖు మనసా ధమ్మం విఞ్ఞాయ ధమ్మప్పటిసంవేదీహి ఖో హోతి। నో చ ధమ్మరాగప్పటిసంవేదీ॥ అసన్తఞ్చ అజ్ఝత్తం ధమ్మేసు రాగం నత్థి మే అజ్ఝత్తం ధమ్మేసు రాగోతి పజానాతి॥ ఏవమ్పి ఖో। ఉపవాణ। సన్దిట్ఠికో ధమ్మో హోతి। అకాలికో ఏహిపస్సికో ఓపనేయ్యికో పచ్చత్తం వేదితబ్బో విఞ్ఞూహీతి॥ అట్ఠమం॥>
    text <౯॥ పఠమఛఫస్సాయతనసుత్తం>
      text <౭౧>, <యో హి కోచి। భిక్ఖవే। భిక్ఖు ఛన్నం ఫస్సాయతనానం సముదయఞ్చ అత్థఙ్గమఞ్చ అస్సాదఞ్చ ఆదీనవఞ్చ నిస్సరణఞ్చ యథాభూతం నప్పజానాతి॥ అవుసితం తేన బ్రహ్మచరియం। ఆరకా సో ఇమస్మా ధమ్మవినయాతి॥>
      text <ఏవం వుత్తే। అఞ్ఞతరో భిక్ఖు భగవన్తం ఏతదవోచ ఏత్థాహం। భన్తే। అనస్ససం॥ అహఞ్హి। భన్తే। ఛన్నం ఫస్సాయతనానం సముదయఞ్చ అత్థఙ్గమఞ్చ అస్సాదఞ్చ ఆదీనవఞ్చ నిస్సరణఞ్చ యథాభూతం నప్పజానామీతి॥>
      text <తం కిం మఞ్ఞసి। భిక్ఖు। చక్ఖుం ఏతం మమ। ఏసోహమస్మి। ఏసో మే అత్తాతి సమనుపస్ససీతి॥>
      text <నో హేతం। భన్తే॥>
      text <సాధు। భిక్ఖు। ఏత్థ చ తే। భిక్ఖు। చక్ఖు నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ సుదిట్ఠం భవిస్సతి॥ ఏసేవన్తో దుక్ఖస్స…పే॰… జివ్హం ఏతం మమ। ఏసోహమస్మి। ఏసో మే అత్తాతి సమనుపస్ససీతి॥>
      text <నో హేతం। భన్తే॥>
      text <సాధు। భిక్ఖు। ఏత్థ చ తే। భిక్ఖు। జివ్హా నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ సుదిట్ఠం భవిస్సతి॥ ఏసేవన్తో దుక్ఖస్స…పే॰… మనం ఏతం మమ। ఏసోహమస్మి। ఏసో మే అత్తాతి సమనుపస్ససీతి॥>
      text <నో హేతం। భన్తే॥>
      text <సాధు। భిక్ఖు। ఏత్థ చ తే। భిక్ఖు। మనో నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ సుదిట్ఠం భవిస్సతి॥ ఏసేవన్తో దుక్ఖస్సాతి॥ నవమం॥>
    text <౧౦॥ దుతియఛఫస్సాయతనసుత్తం>
      text <౭౨>, <యో హి కోచి। భిక్ఖవే। భిక్ఖు ఛన్నం ఫస్సాయతనానం సముదయఞ్చ అత్థఙ్గమఞ్చ అస్సాదఞ్చ ఆదీనవఞ్చ నిస్సరణఞ్చ యథాభూతం నప్పజానాతి॥ అవుసితం తేన బ్రహ్మచరియం। ఆరకా సో ఇమస్మా ధమ్మవినయాతి॥>
      text <ఏవం వుత్తే। అఞ్ఞతరో భిక్ఖు భగవన్తం ఏతదవోచ ఏత్థాహం। భన్తే। అనస్ససం పనస్ససం॥ అహఞ్హి। భన్తే। ఛన్నం ఫస్సాయతనానం సముదయఞ్చ అత్థఙ్గమఞ్చ అస్సాదఞ్చ ఆదీనవఞ్చ నిస్సరణఞ్చ యథాభూతం నప్పజానామీతి॥>
      text <తం కిం మఞ్ఞసి। భిక్ఖు। చక్ఖుం నేతం మమ। నేసోహమస్మి। న మేసో అత్తాతి సమనుపస్ససీతి॥>
      text <ఏవం। భన్తే॥>
      text <సాధు। భిక్ఖు। ఏత్థ చ తే। భిక్ఖు। చక్ఖు నేతం మమ। నేసోహమస్మి న మేసో అత్తాతి ఏవమేతం యథాభూతం సమ్మప్పఞ్ఞాయ సుదిట్ఠం భవిస్సతి॥ ఏవం తే ఏతం పఠమం ఫస్సాయతనం పహీనం భవిస్సతి ఆయతిం అపునబ్భవాయ…పే॰…॥>
      text <జివ్హం నేతం మమ। నేసోహమస్మి। న మేసో అత్తాతి సమనుపస్ససీతి॥>
      text <ఏవం। భన్తే॥>
      text <సాధు। భిక్ఖు। ఏత్థ చ తే। భిక్ఖు। జివ్హా నేతం మమ। నేసోహమస్మి న మేసో అత్తాతి ఏవమేతం యథాభూతం సమ్మప్పఞ్ఞాయ సుదిట్ఠం భవిస్సతి॥ ఏవం తే ఏతం చతుత్థం ఫస్సాయతనం పహీనం భవిస్సతి ఆయతిం అపునబ్భవాయ…పే॰…॥>
      text <మనం నేతం మమ। నేసోహమస్మి। న మేసో అత్తాతి సమనుపస్ససీతి॥>
      text <ఏవం। భన్తే॥>
      text <సాధు। భిక్ఖు। ఏత్థ చ తే। భిక్ఖు। మనో నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ సుదిట్ఠం భవిస్సతి॥ ఏవం తే ఏతం ఛట్ఠం ఫస్సాయతనం పహీనం భవిస్సతి ఆయతిం అపునబ్భవాయాతి॥ దసమం॥>
    text <౧౧॥ తతియఛఫస్సాయతనసుత్తం>
      text <౭౩>, <యో హి కోచి। భిక్ఖవే। భిక్ఖు ఛన్నం ఫస్సాయతనానం సముదయఞ్చ అత్థఙ్గమఞ్చ అస్సాదఞ్చ ఆదీనవఞ్చ నిస్సరణఞ్చ యథాభూతం నప్పజానాతి॥ అవుసితం తేన బ్రహ్మచరియం। ఆరకా సో ఇమస్మా ధమ్మవినయాతి॥>
      text <ఏవం వుత్తే। అఞ్ఞతరో భిక్ఖు భగవన్తం ఏతదవోచ ఏత్థాహం। భన్తే। అనస్ససం పనస్ససం॥ అహఞ్హి। భన్తే। ఛన్నం ఫస్సాయతనానం సముదయఞ్చ అత్థఙ్గమఞ్చ అస్సాదఞ్చ ఆదీనవఞ్చ నిస్సరణఞ్చ యథాభూతం నప్పజానామీతి॥>
      text <తం కిం మఞ్ఞసి। భిక్ఖు। చక్ఖు నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే॥>
      text <సోతం… ఘానం… జివ్హా… కాయో… మనో నిచ్చో వా అనిచ్చో వాతి॥>
      text <అనిచ్చో। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే॥>
      text <ఏవం పస్సం। భిక్ఖు। సుతవా అరియసావకో చక్ఖుస్మిమ్పి నిబ్బిన్దతి। సోతస్మిమ్పి నిబ్బిన్దతి। ఘానస్మిమ్పి నిబ్బిన్దతి। జివ్హాయపి నిబ్బిన్దతి। కాయస్మిమ్పి నిబ్బిన్దతి। మనస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ ఏకాదసమం॥>
      stand <మిగజాలవగ్గో సత్తమో॥>
      text <తస్సుద్దానం>
  text <౮॥ గిలానవగ్గో>
    text <౧॥ పఠమగిలానసుత్తం>
      text <౭౪>, <సావత్థినిదానం॥ అథ ఖో అఞ్ఞతరో భిక్ఖు యేన భగవా తేనుపసఙ్కమి…పే॰… ఏకమన్తం నిసిన్నో ఖో సో భిక్ఖు భగవన్తం ఏతదవోచ అముకస్మిం। భన్తే। విహారే అఞ్ఞతరో భిక్ఖు నవో అప్పఞ్ఞాతో ఆబాధికో దుక్ఖితో బాళ్హగిలానో॥ సాధు। భన్తే। భగవా యేన సో భిక్ఖు తేనుపసఙ్కమతు అనుకమ్పం ఉపాదాయాతి॥>
      text <అథ ఖో భగవా నవవాదఞ్చ సుత్వా గిలానవాదఞ్చ। అప్పఞ్ఞాతో భిక్ఖూతి ఇతి విదిత్వా యేన సో భిక్ఖు తేనుపసఙ్కమి॥ అద్దసా ఖో సో భిక్ఖు భగవన్తం దూరతోవ ఆగచ్ఛన్తం॥ దిస్వాన మఞ్చకే సమధోసి॥ అథ ఖో భగవా తం భిక్ఖుం ఏతదవోచ అలం। భిక్ఖు। మా త్వం మఞ్చకే సమధోసి॥ సన్తిమాని ఆసనాని పఞ్ఞత్తాని। తత్థాహం నిసీదిస్సామీతి॥ నిసీది భగవా పఞ్ఞత్తే ఆసనే॥ నిసజ్జ ఖో భగవా తం భిక్ఖుం ఏతదవోచ కచ్చి తే। భిక్ఖు। ఖమనీయం। కచ్చి యాపనీయం। కచ్చి దుక్ఖా వేదనా పటిక్కమన్తి నో అభిక్కమన్తి। పటిక్కమోసానం పఞ్ఞాయతి నో అభిక్కమోతి॥>
      text <న మే। భన్తే। ఖమనీయం। న యాపనీయం। బాళ్హా మే దుక్ఖా వేదనా అభిక్కమన్తి నో పటిక్కమన్తి। అభిక్కమోసానం పఞ్ఞాయతి నో పటిక్కమోతి॥>
      text <కచ్చి తే। భిక్ఖు। న కిఞ్చి కుక్కుచ్చం। న కోచి విప్పటిసారోతి॥>
      text <తగ్ఘ మే। భన్తే। అనప్పకం కుక్కుచ్చం। అనప్పకో విప్పటిసారోతి॥>
      text <కచ్చి పన తం। భిక్ఖు। అత్తా సీలతో ఉపవదతీతి॥>
      text <న ఖో మం। భన్తే। అత్తా సీలతో ఉపవదతీతి॥>
      text <నో చే కిర తే। భిక్ఖు। అత్తా సీలతో ఉపవదతి। అథ కిఞ్చ తే కుక్కుచ్చం కో చ విప్పటిసారోతి॥>
      text <న ఖ్వాహం। భన్తే। సీలవిసుద్ధత్థం భగవతా ధమ్మం దేసితం ఆజానామీతి॥>
      text <నో చే కిర త్వం। భిక్ఖు। సీలవిసుద్ధత్థం మయా ధమ్మం దేసితం ఆజానాసి। అథ కిమత్థం చరహి త్వం। భిక్ఖు। మయా ధమ్మం దేసితం ఆజానాసీతి॥>
      text <రాగవిరాగత్థం ఖ్వాహం। భన్తే। భగవతా ధమ్మం దేసితం ఆజానామీతి॥>
      text <సాధు సాధు। భిక్ఖు॥ సాధు ఖో త్వం। భిక్ఖు। రాగవిరాగత్థం మయా ధమ్మం దేసితం ఆజానాసి॥ రాగవిరాగత్థో హి। భిక్ఖు। మయా ధమ్మో దేసితో॥ తం కిం మఞ్ఞసి భిక్ఖు। చక్ఖు నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం…పే॰… సోతం… ఘానం… జివ్హా… కాయో… మనో నిచ్చో వా అనిచ్చో వాతి॥>
      text <అనిచ్చో। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే॥>
      text <ఏవం పస్సం। భిక్ఖు। సుతవా అరియసావకో చక్ఖుస్మిమ్పి నిబ్బిన్దతి। సోతస్మిమ్పి నిబ్బిన్దతి…పే॰… మనస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం నాపరం ఇత్థత్తాయాతి పజానాతీతి॥>
      text <ఇదమవోచ భగవా॥ అత్తమనో సో భిక్ఖు భగవతో భాసితం అభినన్ది॥ ఇమస్మిఞ్చ పన వేయ్యాకరణస్మిం భఞ్ఞమానే తస్స భిక్ఖునో విరజం వీతమలం ధమ్మచక్ఖుం ఉదపాది యం కిఞ్చి సముదయధమ్మం। సబ్బం తం నిరోధధమ్మన్తి॥ పఠమం॥>
    text <౨॥ దుతియగిలానసుత్తం>
      text <౭౫>, <అథ ఖో అఞ్ఞతరో భిక్ఖు…పే॰… భగవన్తం ఏతదవోచ అముకస్మిం। భన్తే। విహారే అఞ్ఞతరో భిక్ఖు నవో అప్పఞ్ఞాతో ఆబాధికో దుక్ఖితో బాళ్హగిలానో॥ సాధు। భన్తే। భగవా యేన సో భిక్ఖు తేనుపసఙ్కమతు అనుకమ్పం ఉపాదాయాతి॥>
      text <అథ ఖో భగవా నవవాదఞ్చ సుత్వా గిలానవాదఞ్చ। అప్పఞ్ఞాతో భిక్ఖూతి ఇతి విదిత్వా యేన సో భిక్ఖు తేనుపసఙ్కమి॥ అద్దసా ఖో సో భిక్ఖు భగవన్తం దూరతోవ ఆగచ్ఛన్తం॥ దిస్వాన మఞ్చకే సమధోసి॥ అథ ఖో భగవా తం భిక్ఖుం ఏతదవోచ అలం। భిక్ఖు। మా త్వం మఞ్చకే సమధోసి॥ సన్తిమాని ఆసనాని పఞ్ఞత్తాని। తత్థాహం నిసీదిస్సామీతి॥ నిసీది భగవా పఞ్ఞత్తే ఆసనే॥ నిసజ్జ ఖో భగవా తం భిక్ఖుం ఏతదవోచ కచ్చి తే। భిక్ఖు। ఖమనీయం। కచ్చి యాపనీయం। కచ్చి దుక్ఖా వేదనా పటిక్కమన్తి నో అభిక్కమన్తి। పటిక్కమోసానం పఞ్ఞాయతి నో అభిక్కమోతి॥>
      text <న మే। భన్తే। ఖమనీయం। న యాపనీయం…పే॰… న ఖో మం। భన్తే। అత్తా సీలతో ఉపవదతీతి॥>
      text <నో చే కిర తే। భిక్ఖు। అత్తా సీలతో ఉపవదతి। అథ కిఞ్చ తే కుక్కుచ్చం కో చ విప్పటిసారోతి॥>
      text <న ఖ్వాహం। భన్తే। సీలవిసుద్ధత్థం భగవతా ధమ్మం దేసితం ఆజానామీతి॥>
      text <నో చే కిర త్వం। భిక్ఖు। సీలవిసుద్ధత్థం మయా ధమ్మం దేసితం ఆజానాసి। అథ కిమత్థం చరహి త్వం। భిక్ఖు। మయా ధమ్మం దేసితం ఆజానాసీతి॥>
      text <అనుపాదాపరినిబ్బానత్థం ఖ్వాహం। భన్తే। భగవతా ధమ్మం దేసితం ఆజానామీతి॥>
      text <సాధు సాధు। భిక్ఖు॥ సాధు ఖో త్వం। భిక్ఖు। అనుపాదాపరినిబ్బానత్థం మయా ధమ్మం దేసితం ఆజానాసి॥ అనుపాదాపరినిబ్బానత్థో హి। భిక్ఖు। మయా ధమ్మో దేసితో॥>
      text <తం కిం మఞ్ఞసి। భిక్ఖు। చక్ఖు నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం…పే॰… సోతం… ఘానం… జివ్హా… కాయో… మనో… మనోవిఞ్ఞాణం… మనోసమ్ఫస్సో… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే॥>
      text <ఏవం పస్సం। భిక్ఖు। సుతవా అరియసావకో చక్ఖుస్మిమ్పి నిబ్బిన్దతి…పే॰… మనస్మిమ్పి… మనోవిఞ్ఞాణేపి… మనోసమ్ఫస్సేపి నిబ్బిన్దతి॥ యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥>
      text <ఇదమవోచ భగవా॥ అత్తమనో సో భిక్ఖు భగవతో భాసితం అభినన్ది॥ ఇమస్మిఞ్చ పన వేయ్యాకరణస్మిం భఞ్ఞమానే తస్స భిక్ఖుస్స అనుపాదాయ ఆసవేహి చిత్తం విముచ్చీతి॥ దుతియం॥>
    text <౩॥ రాధఅనిచ్చసుత్తం>
      text <౭౬>, <అథ ఖో ఆయస్మా రాధో…పే॰… ఏకమన్తం నిసిన్నో ఖో ఆయస్మా రాధో భగవన్తం ఏతదవోచ సాధు మే। భన్తే। భగవా సంఖిత్తేన ధమ్మం దేసేతు। యమహం భగవతో ధమ్మం సుత్వా ఏకో వూపకట్ఠో అప్పమత్తో ఆతాపీ పహితత్తో విహరేయ్యన్తి॥ యం ఖో। రాధ। అనిచ్చం తత్ర తే ఛన్దో పహాతబ్బో॥ కిఞ్చ। రాధ। అనిచ్చం తత్ర తే ఛన్దో పహాతబ్బో॥ చక్ఖు అనిచ్చం। రూపా అనిచ్చా। చక్ఖువిఞ్ఞాణం… చక్ఖుసమ్ఫస్సో… యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చం॥ తత్ర తే ఛన్దో పహాతబ్బో…పే॰… జివ్హా… కాయో… మనో అనిచ్చో॥ తత్ర తే ఛన్దో పహాతబ్బో॥ ధమ్మా… మనోవిఞ్ఞాణం… మనోసమ్ఫస్సో… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చం॥ తత్ర తే ఛన్దో పహాతబ్బో॥ యం ఖో। రాధ। అనిచ్చం తత్ర తే ఛన్దో పహాతబ్బోతి॥ తతియం॥>
    text <౪॥ రాధదుక్ఖసుత్తం>
      text <౭౭>, <యం ఖో। రాధ। దుక్ఖం తత్ర తే ఛన్దో పహాతబ్బో॥ కిఞ్చ। రాధ। దుక్ఖం॥ చక్ఖు ఖో। రాధ। దుక్ఖం॥ తత్ర తే ఛన్దో పహాతబ్బో॥ రూపా… చక్ఖువిఞ్ఞాణం… చక్ఖుసమ్ఫస్సో… యమ్పిదం చక్ఖుసమ్ఫస్స…పే॰… అదుక్ఖమసుఖం వా తమ్పి దుక్ఖం॥ తత్ర తే ఛన్దో పహాతబ్బో…పే॰… మనో దుక్ఖో… ధమ్మా… మనోవిఞ్ఞాణం… మనోసమ్ఫస్సో… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి దుక్ఖం॥ తత్ర తే ఛన్దో పహాతబ్బో॥ యం ఖో। రాధ। దుక్ఖం తత్ర తే ఛన్దో పహాతబ్బోతి॥ చతుత్థం॥>
    text <౫॥ రాధఅనత్తసుత్తం>
      text <౭౮>, <యో ఖో। రాధ। అనత్తా తత్ర తే ఛన్దో పహాతబ్బో॥ కో చ। రాధ। అనత్తా॥ చక్ఖు ఖో। రాధ। అనత్తా॥ తత్ర తే ఛన్దో పహాతబ్బో॥ రూపా… చక్ఖువిఞ్ఞాణం… చక్ఖుసమ్ఫస్సో… యమ్పిదం చక్ఖుసమ్ఫస్సపచ్చయా…పే॰… మనో అనత్తా… ధమ్మా… మనోవిఞ్ఞాణం… మనోసమ్ఫస్సో… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనత్తా॥ తత్ర తే ఛన్దో పహాతబ్బో॥ యో ఖో। రాధ। అనత్తా తత్ర తే ఛన్దో పహాతబ్బోతి॥ పఞ్చమం॥>
    text <౬॥ పఠమఅవిజ్జాపహానసుత్తం>
      text <౭౯>, <అథ ఖో అఞ్ఞతరో భిక్ఖు యేన భగవా తేనుపసఙ్కమి…పే॰… ఏకమన్తం నిసిన్నో ఖో సో భిక్ఖు భగవన్తం ఏతదవోచ అత్థి ను ఖో। భన్తే। ఏకో ధమ్మో యస్స పహానా భిక్ఖునో అవిజ్జా పహీయతి। విజ్జా ఉప్పజ్జతీతి॥>
      text <అత్థి ఖో। భిక్ఖు। ఏకో ధమ్మో యస్స పహానా భిక్ఖునో అవిజ్జా పహీయతి। విజ్జా ఉప్పజ్జతీతి॥>
      text <కతమో పన। భన్తే। ఏకో ధమ్మో యస్స పహానా భిక్ఖునో అవిజ్జా పహీయతి। విజ్జా ఉప్పజ్జతీతి॥>
      text <అవిజ్జా ఖో। భిక్ఖు। ఏకో ధమ్మో యస్స పహానా భిక్ఖునో అవిజ్జా పహీయతి। విజ్జా ఉప్పజ్జతీతి॥>
      text <కథం పన। భన్తే। జానతో। కథం పస్సతో భిక్ఖునో అవిజ్జా పహీయతి। విజ్జా ఉప్పజ్జతీతి॥>
      text <చక్ఖుం ఖో। భిక్ఖు। అనిచ్చతో జానతో పస్సతో భిక్ఖునో అవిజ్జా పహీయతి। విజ్జా ఉప్పజ్జతి॥ రూపే… చక్ఖువిఞ్ఞాణం… చక్ఖుసమ్ఫస్సం… యమ్పిదం। చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చతో జానతో పస్సతో భిక్ఖునో అవిజ్జా పహీయతి। విజ్జా ఉప్పజ్జతి…పే॰… మనం అనిచ్చతో జానతో పస్సతో భిక్ఖునో అవిజ్జా పహీయతి। విజ్జా ఉప్పజ్జతి॥ ధమ్మే… మనోవిఞ్ఞాణం… మనోసమ్ఫస్సం… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చతో జానతో పస్సతో భిక్ఖునో అవిజ్జా పహీయతి। విజ్జా ఉప్పజ్జతి॥ ఏవం ఖో। భిక్ఖు। జానతో ఏవం పస్సతో భిక్ఖునో అవిజ్జా పహీయతి। విజ్జా ఉప్పజ్జతీతి॥ ఛట్ఠం॥>
    text <౭॥ దుతియఅవిజ్జాపహానసుత్తం>
      text <౮౦>, <అథ ఖో అఞ్ఞతరో భిక్ఖు…పే॰… ఏతదవోచ అత్థి ను ఖో। భన్తే। ఏకో ధమ్మో యస్స పహానా భిక్ఖునో అవిజ్జా పహీయతి। విజ్జా ఉప్పజ్జతీతి॥>
      text <అత్థి ఖో। భిక్ఖు। ఏకో ధమ్మో యస్స పహానా భిక్ఖునో అవిజ్జా పహీయతి। విజ్జా ఉప్పజ్జతీతి॥>
      text <కతమో పన। భన్తే। ఏకో ధమ్మో యస్స పహానా భిక్ఖునో అవిజ్జా పహీయతి। విజ్జా ఉప్పజ్జతీతి॥>
      text <అవిజ్జా ఖో। భిక్ఖు। ఏకో ధమ్మో యస్స పహానా భిక్ఖునో అవిజ్జా పహీయతి। విజ్జా ఉప్పజ్జతీతి॥>
      text <కథం పన। భన్తే। జానతో। కథం పస్సతో అవిజ్జా పహీయతి। విజ్జా ఉప్పజ్జతీతి॥>
      text <ఇధ। భిక్ఖు। భిక్ఖునో సుతం హోతి సబ్బే ధమ్మా నాలం అభినివేసాయాతి॥ ఏవఞ్చేతం। భిక్ఖు। భిక్ఖునో సుతం హోతి సబ్బే ధమ్మా నాలం అభినివేసాయాతి॥ సో సబ్బం ధమ్మం అభిజానాతి। సబ్బం ధమ్మం అభిఞ్ఞాయ సబ్బం ధమ్మం పరిజానాతి। సబ్బం ధమ్మం పరిఞ్ఞాయ సబ్బనిమిత్తాని అఞ్ఞతో పస్సతి। చక్ఖుం అఞ్ఞతో పస్సతి। రూపే… చక్ఖువిఞ్ఞాణం… చక్ఖుసమ్ఫస్సం… యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అఞ్ఞతో పస్సతి…పే॰… మనం అఞ్ఞతో పస్సతి। ధమ్మే… మనోవిఞ్ఞాణం… మనోసమ్ఫస్సం… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అఞ్ఞతో పస్సతి॥ ఏవం ఖో। భిక్ఖు। జానతో ఏవం పస్సతో భిక్ఖునో అవిజ్జా పహీయతి। విజ్జా ఉప్పజ్జతీతి॥ సత్తమం॥>
    text <౮॥ సమ్బహులభిక్ఖుసుత్తం>
      text <౮౧>, <అథ ఖో సమ్బహులా భిక్ఖూ యేన భగవా తేనుపసఙ్కమింసు…పే॰… ఏకమన్తం నిసిన్నా ఖో తే భిక్ఖూ భగవన్తం ఏతదవోచుం ఇధ నో। భన్తే। అఞ్ఞతిత్థియా పరిబ్బాజకా అమ్హే ఏవం పుచ్ఛన్తి కిమత్థియం। ఆవుసో। సమణే గోతమే బ్రహ్మచరియం వుస్సతీతి॥ ఏవం పుట్ఠా మయం। భన్తే। తేసం అఞ్ఞతిత్థియానం పరిబ్బాజకానం ఏవం బ్యాకరోమ దుక్ఖస్స ఖో। ఆవుసో। పరిఞ్ఞత్థం భగవతి బ్రహ్మచరియం వుస్సతీతి॥ కచ్చి మయం। భన్తే। ఏవం పుట్ఠా ఏవం బ్యాకరమానా వుత్తవాదినో చేవ భగవతో హోమ। న చ భగవన్తం అభూతేన అబ్భాచిక్ఖామ। ధమ్మస్స చానుధమ్మం బ్యాకరోమ। న చ కోచి సహధమ్మికో వాదానువాదో గారయ్హం ఠానం ఆగచ్ఛతీతి॥>
      text <తగ్ఘ తుమ్హే। భిక్ఖవే। ఏవం పుట్ఠా ఏవం బ్యాకరమానా వుత్తవాదినో చేవ మే హోథ। న చ మం అభూతేన అబ్భాచిక్ఖథ। ధమ్మస్స చానుధమ్మం బ్యాకరోథ। న చ కోచి సహధమ్మికో వాదానువాదో గారయ్హం ఠానం ఆగచ్ఛతి॥ దుక్ఖస్స హి। భిక్ఖవే। పరిఞ్ఞత్థం మయి బ్రహ్మచరియం వుస్సతి॥ సచే పన వో। భిక్ఖవే। అఞ్ఞతిత్థియా పరిబ్బాజకా ఏవం పుచ్ఛేయ్యుం కతమం పన తం। ఆవుసో। దుక్ఖం। యస్స పరిఞ్ఞాయ సమణే గోతమే బ్రహ్మచరియం వుస్సతీతి॥ ఏవం పుట్ఠా తుమ్హే। భిక్ఖవే। తేసం అఞ్ఞతిత్థియానం పరిబ్బాజకానం ఏవం బ్యాకరేయ్యాథ చక్ఖు ఖో। ఆవుసో। దుక్ఖం। తస్స పరిఞ్ఞాయ భగవతి బ్రహ్మచరియం వుస్సతి॥ రూపా…పే॰… యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి దుక్ఖం॥ తస్స పరిఞ్ఞాయ భగవతి బ్రహ్మచరియం వుస్సతి…పే॰… మనో దుక్ఖో…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి దుక్ఖం॥ తస్స పరిఞ్ఞాయ భగవతి బ్రహ్మచరియం వుస్సతి॥ ఇదం ఖో తం। ఆవుసో। దుక్ఖం। తస్స పరిఞ్ఞాయ భగవతి బ్రహ్మచరియం వుస్సతీతి॥ ఏవం పుట్ఠా తుమ్హే। భిక్ఖవే। తేసం అఞ్ఞతిత్థియానం పరిబ్బాజకానం ఏవం బ్యాకరేయ్యాథాతి॥ అట్ఠమం॥>
    text <౯॥ లోకపఞ్హాసుత్తం>
      text <౮౨>, <అథ ఖో అఞ్ఞతరో భిక్ఖు యేన భగవా…పే॰… ఏకమన్తం నిసిన్నో ఖో సో భిక్ఖు భగవన్తం ఏతదవోచ>
      text <లోకో। లోకోతి। భన్తే। వుచ్చతి॥ కిత్తావతా ను ఖో। భన్తే। లోకోతి వుచ్చతీతి॥ లుజ్జతీతి ఖో। భిక్ఖు। తస్మా లోకోతి వుచ్చతి॥ కిఞ్చ లుజ్జతి॥ చక్ఖు ఖో। భిక్ఖు। లుజ్జతి॥ రూపా లుజ్జన్తి। చక్ఖువిఞ్ఞాణం లుజ్జతి। చక్ఖుసమ్ఫస్సో లుజ్జతి। యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి లుజ్జతి…పే॰… జివ్హా లుజ్జతి…పే॰… మనో లుజ్జతి। ధమ్మా లుజ్జన్తి। మనోవిఞ్ఞాణం లుజ్జతి। మనోసమ్ఫస్సో లుజ్జతి। యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి లుజ్జతి॥ లుజ్జతీతి ఖో। భిక్ఖు। తస్మా లోకోతి వుచ్చతీతి॥ నవమం॥>
    text <౧౦॥ ఫగ్గునపఞ్హాసుత్తం>
      text <౮౩>, <అథ ఖో ఆయస్మా ఫగ్గునో…పే॰… ఏకమన్తం నిసిన్నో ఖో ఆయస్మా ఫగ్గునో భగవన్తం ఏతదవోచ>
      text <అత్థి ను ఖో। భన్తే। తం చక్ఖు। యేన చక్ఖునా అతీతే బుద్ధే పరినిబ్బుతే ఛిన్నపపఞ్చే ఛిన్నవటుమే పరియాదిన్నవట్టే సబ్బదుక్ఖవీతివట్టే పఞ్ఞాపయమానో పఞ్ఞాపేయ్య…పే॰… అత్థి ను ఖో। భన్తే। సా జివ్హా। యాయ జివ్హాయ అతీతే బుద్ధే పరినిబ్బుతే ఛిన్నపపఞ్చే ఛిన్నవటుమే పరియాదిన్నవట్టే సబ్బదుక్ఖవీతివట్టే పఞ్ఞాపయమానో పఞ్ఞాపేయ్య…పే॰… అత్థి ను ఖో సో। భన్తే। మనో। యేన మనేన అతీతే బుద్ధే పరినిబ్బుతే ఛిన్నపపఞ్చే ఛిన్నవటుమే పరియాదిన్నవట్టే సబ్బదుక్ఖవీతివట్టే పఞ్ఞాపయమానో పఞ్ఞాపేయ్యాతి॥>
      text <నత్థి ఖో తం। ఫగ్గున। చక్ఖు। యేన చక్ఖునా అతీతే బుద్ధే పరినిబ్బుతే ఛిన్నపపఞ్చే ఛిన్నవటుమే పరియాదిన్నవట్టే సబ్బదుక్ఖవీతివట్టే పఞ్ఞాపయమానో పఞ్ఞాపేయ్య …పే॰… నత్థి ఖో సా। ఫగ్గున। జివ్హా। యాయ జివ్హాయ అతీతే బుద్ధే పరినిబ్బుతే ఛిన్నపపఞ్చే ఛిన్నవటుమే పరియాదిన్నవట్టే సబ్బదుక్ఖవీతివట్టే పఞ్ఞాపయమానో పఞ్ఞాపేయ్య…పే॰… నత్థి ఖో సో। ఫగ్గున। మనో। యేన మనేన అతీతే బుద్ధే పరినిబ్బుతే ఛిన్నపపఞ్చే ఛిన్నవటుమే పరియాదిన్నవట్టే సబ్బదుక్ఖవీతివట్టే పఞ్ఞాపయమానో పఞ్ఞాపేయ్యాతి॥ దసమం॥>
      stand <గిలానవగ్గో అట్ఠమో॥>
      text <తస్సుద్దానం>
  text <౯॥ ఛన్నవగ్గో>
    text <౧॥ పలోకధమ్మసుత్తం>
      text <౮౪>, <సావత్థినిదానం॥ అథ ఖో ఆయస్మా ఆనన్దో యేన భగవా తేనుపసఙ్కమి…పే॰… ఏకమన్తం నిసిన్నో ఖో ఆయస్మా ఆనన్దో భగవన్తం ఏతదవోచ>
      text <లోకో। లోకోతి। భన్తే। వుచ్చతి॥ కిత్తావతా ను ఖో। భన్తే। లోకోతి వుచ్చతీతి॥ యం ఖో। ఆనన్ద। పలోకధమ్మం। అయం వుచ్చతి అరియస్స వినయే లోకో॥ కిఞ్చ। ఆనన్ద। పలోకధమ్మం॥ చక్ఖు ఖో। ఆనన్ద। పలోకధమ్మం। రూపా పలోకధమ్మా। చక్ఖువిఞ్ఞాణం పలోకధమ్మం। చక్ఖుసమ్ఫస్సో పలోకధమ్మో। యమ్పిదం చక్ఖుసమ్ఫస్సపచ్చయా…పే॰… తమ్పి పలోకధమ్మం…పే॰… జివ్హా పలోకధమ్మా। రసా పలోకధమ్మా। జివ్హావిఞ్ఞాణం పలోకధమ్మం। జివ్హాసమ్ఫస్సో పలోకధమ్మో। యమ్పిదం జివ్హాసమ్ఫస్సపచ్చయా…పే॰… తమ్పి పలోకధమ్మం…పే॰… మనో పలోకధమ్మో। ధమ్మా పలోకధమ్మా। మనోవిఞ్ఞాణం పలోకధమ్మం। మనోసమ్ఫస్సో పలోకధమ్మో। యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి పలోకధమ్మం॥ యం ఖో। ఆనన్ద। పలోకధమ్మం। అయం వుచ్చతి అరియస్స వినయే లోకోతి॥ పఠమం॥>
    text <౨॥ సుఞ్ఞతలోకసుత్తం>
      text <౮౫>, <అథ ఖో ఆయస్మా ఆనన్దో…పే॰… భగవన్తం ఏతదవోచ సుఞ్ఞో లోకో। సుఞ్ఞో లోకోతి। భన్తే। వుచ్చతి॥ కిత్తావతా ను ఖో। భన్తే। సుఞ్ఞో లోకోతి వుచ్చతీతి॥ యస్మా చ ఖో। ఆనన్ద। సుఞ్ఞం అత్తేన వా అత్తనియేన వా తస్మా సుఞ్ఞో లోకోతి వుచ్చతి॥ కిఞ్చ। ఆనన్ద। సుఞ్ఞం అత్తేన వా అత్తనియేన వా॥ చక్ఖు ఖో। ఆనన్ద। సుఞ్ఞం అత్తేన వా అత్తనియేన వా॥ రూపా సుఞ్ఞా అత్తేన వా అత్తనియేన వా। చక్ఖువిఞ్ఞాణం సుఞ్ఞం అత్తేన వా అత్తనియేన వా। చక్ఖుసమ్ఫస్సో సుఞ్ఞో అత్తేన వా అత్తనియేన వా…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి సుఞ్ఞం అత్తేన వా అత్తనియేన వా॥ యస్మా చ ఖో। ఆనన్ద। సుఞ్ఞం అత్తేన వా అత్తనియేన వా। తస్మా సుఞ్ఞో లోకోతి వుచ్చతీతి॥ దుతియం॥>
    text <౩॥ సంఖిత్తధమ్మసుత్తం>
      text <౮౬>, <ఏకమన్తం నిసిన్నో ఖో ఆయస్మా ఆనన్దో భగవన్తం ఏతదవోచ సాధు మే। భన్తే। భగవా సంఖిత్తేన ధమ్మం దేసేతు। యమహం భగవతో ధమ్మం సుత్వా ఏకో వూపకట్ఠో అప్పమత్తో ఆతాపీ పహితత్తో విహరేయ్యన్తి॥>
      text <తం కిం మఞ్ఞసి। ఆనన్ద। చక్ఖు నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే॥>
      text <రూపా నిచ్చా వా అనిచ్చా వాతి॥>
      text <అనిచ్చా। భన్తే…పే॰…॥>
      text <చక్ఖువిఞ్ఞాణం…పే॰… యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే…పే॰…॥>
      text <జివ్హా నిచ్చా వా అనిచ్చా వాతి॥>
      text <అనిచ్చా। భన్తే…పే॰…॥>
      text <జివ్హావిఞ్ఞాణం… జివ్హాసమ్ఫస్సో…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే…పే॰…॥>
      text <ఏవం పస్సం। ఆనన్ద। సుతవా అరియసావకో చక్ఖుస్మిమ్పి నిబ్బిన్దతి…పే॰… చక్ఖుసమ్ఫస్సేపి నిబ్బిన్దతి…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ తతియం॥>
    text <౪॥ ఛన్నసుత్తం>
      text <౮౭>, <ఏకం సమయం భగవా రాజగహే విహరతి వేళువనే కలన్దకనివాపే॥ తేన ఖో పన సమయేన ఆయస్మా చ సారిపుత్తో ఆయస్మా చ మహాచున్దో ఆయస్మా చ ఛన్నో గిజ్ఝకూటే పబ్బతే విహరన్తి॥ తేన ఖో పన సమయేన యేన ఆయస్మా ఛన్నో ఆబాధికో హోతి దుక్ఖితో బాళ్హగిలానో॥ అథ ఖో ఆయస్మా సారిపుత్తో సాయన్హసమయం పటిసల్లానా వుట్ఠితో యేనాయస్మా మహాచున్దో తేనుపసఙ్కమి। ఉపసఙ్కమిత్వా ఆయస్మన్తం మహాచున్దం ఏతదవోచ ఆయామావుసో చున్ద। యేనాయస్మా ఛన్నో తేనుపసఙ్కమిస్సామ గిలానపుచ్ఛకాతి॥ ఏవమావుసోతి ఖో ఆయస్మా మహాచున్దో ఆయస్మతో సారిపుత్తస్స పచ్చస్సోసి॥>
      text <అథ ఖో ఆయస్మా చ సారిపుత్తో ఆయస్మా చ మహాచున్దో యేనాయస్మా ఛన్నో తేనుపసఙ్కమింసు। ఉపసఙ్కమిత్వా పఞ్ఞత్తే ఆసనే నిసీదింసు॥ నిసజ్జ ఖో ఆయస్మా సారిపుత్తో ఆయస్మన్తం ఛన్నం ఏతదవోచ కచ్చి తే। ఆవుసో ఛన్న। ఖమనీయం। కచ్చి యాపనీయం। కచ్చి దుక్ఖా వేదనా పటిక్కమన్తి నో అభిక్కమన్తి। పటిక్కమోసానం పఞ్ఞాయతి నో అభిక్కమోతి॥>
      text <న మే। ఆవుసో సారిపుత్త। ఖమనీయం న యాపనీయం। బాళ్హా మే దుక్ఖా వేదనా అభిక్కమన్తి నో పటిక్కమన్తి। అభిక్కమోసానం పఞ్ఞాయతి నో పటిక్కమో॥ సేయ్యథాపి। ఆవుసో। బలవా పురిసో తిణ్హేన సిఖరేన ముద్ధని అభిమత్థేయ్య। ఏవమేవ ఖో। ఆవుసో। అధిమత్తా వాతా ముద్ధని ఊహనన్తి॥ న మే। ఆవుసో। ఖమనీయం। న యాపనీయం…పే॰… నో పటిక్కమో॥ సేయ్యథాపి। ఆవుసో। బలవా పురిసో దళ్హేన వరత్తక్ఖణ్డేన సీసే సీసవేఠం దదేయ్య। ఏవమేవ ఖో। ఆవుసో। అధిమత్తా సీసే సీసవేదనా॥ న మే। ఆవుసో। ఖమనీయం। న యాపనీయం…పే॰… నో పటిక్కమో॥ సేయ్యథాపి। ఆవుసో। దక్ఖో గోఘాతకో వా గోఘాతకన్తేవాసీ వా తిణ్హేన గోవికన్తనేన కుచ్ఛిం పరికన్తేయ్య। ఏవమేవ ఖో అధిమత్తా వాతా కుచ్ఛిం పరికన్తన్తి॥ న మే। ఆవుసో। ఖమనీయం। న యాపనీయం…పే॰… నో పటిక్కమో॥ సేయ్యథాపి। ఆవుసో। ద్వే బలవన్తో పురిసా దుబ్బలతరం పురిసం నానాబాహాసు గహేత్వా అఙ్గారకాసుయా సన్తాపేయ్యుం సమ్పరితాపేయ్యుం। ఏవమేవ ఖో। ఆవుసో। అధిమత్తో కాయస్మిం డాహో॥ న మే। ఆవుసో। ఖమనీయం। న యాపనీయం। బాళ్హా మే దుక్ఖా వేదనా అభిక్కమన్తి నో పటిక్కమన్తి। అభిక్కమోసానం పఞ్ఞాయతి నో పటిక్కమో॥ సత్థం। ఆవుసో సారిపుత్త। ఆహరిస్సామి। నావకఙ్ఖామి జీవితన్తి॥>
      text <మా ఆయస్మా ఛన్నో సత్థం ఆహరేసి॥ యాపేతాయస్మా ఛన్నో। యాపేన్తం మయం ఆయస్మన్తం ఛన్నం ఇచ్ఛామ॥ సచే ఆయస్మతో ఛన్నస్స నత్థి సప్పాయాని భోజనాని। అహం ఆయస్మతో ఛన్నస్స సప్పాయాని భోజనాని పరియేసిస్సామి॥ సచే ఆయస్మతో ఛన్నస్స నత్థి సప్పాయాని భేసజ్జాని। అహం ఆయస్మతో ఛన్నస్స సప్పాయాని భేసజ్జాని పరియేసిస్సామి॥ సచే ఆయస్మతో ఛన్నస్స నత్థి పతిరూపా ఉపట్ఠాకా। అహం ఆయస్మన్తం ఛన్నం ఉపట్ఠహిస్సామి॥ మా ఆయస్మా ఛన్నో సత్థం ఆహరేసి॥ యాపేతాయస్మా ఛన్నో। యాపేన్తం మయం ఆయస్మన్తం ఛన్నం ఇచ్ఛామాతి॥>
      text <న మే। ఆవుసో సారిపుత్త। నత్థి సప్పాయాని భోజనాని। అత్థి మే సప్పాయాని భోజనాని॥ నపి మే నత్థి సప్పాయాని భేసజ్జాని। అత్థి మే సప్పాయాని భేసజ్జాని॥ నపి మే నత్థి పతిరూపా ఉపట్ఠాకా। అత్థి మే పతిరూపా ఉపట్ఠాకా॥ అపి చ మే। ఆవుసో। సత్థా పరిచిణ్ణో దీఘరత్తం మనాపేనేవ। నో అమనాపేన॥ ఏతఞ్హి। ఆవుసో। సావకస్స పతిరూపం యం సత్థారం పరిచరేయ్య మనాపేనేవ। నో అమనాపేన॥ అనుపవజ్జం ఛన్నో భిక్ఖు సత్థం ఆహరిస్సతీతి ఏవమేతం। ఆవుసో సారిపుత్త। ధారేహీతి॥>
      text <పుచ్ఛేయ్యామ మయం ఆయస్మన్తం ఛన్నం కఞ్చిదేవ దేసం। సచే ఆయస్మా ఛన్నో ఓకాసం కరోతి పఞ్హస్స వేయ్యాకరణాయాతి॥ పుచ్ఛావుసో సారిపుత్త। సుత్వా వేదిస్సామాతి॥>
      text <చక్ఖుం। ఆవుసో ఛన్న। చక్ఖువిఞ్ఞాణం చక్ఖువిఞ్ఞాణవిఞ్ఞాతబ్బే ధమ్మే ఏతం మమ। ఏసోహమస్మి। ఏసో మే అత్తాతి సమనుపస్ససి…పే॰… జివ్హం। ఆవుసో ఛన్న। జివ్హావిఞ్ఞాణం జివ్హావిఞ్ఞాణవిఞ్ఞాతబ్బే ధమ్మే ఏతం మమ। ఏసోహమస్మి। ఏసో మే అత్తాతి సమనుపస్ససి…పే॰… మనం। ఆవుసో ఛన్న। మనోవిఞ్ఞాణం మనోవిఞ్ఞాణవిఞ్ఞాతబ్బే ధమ్మే ఏతం మమ। ఏసోహమస్మి। ఏసో మే అత్తాతి సమనుపస్ససీతి॥>
      text <చక్ఖుం। ఆవుసో సారిపుత్త। చక్ఖువిఞ్ఞాణం చక్ఖువిఞ్ఞాణవిఞ్ఞాతబ్బే ధమ్మే నేతం మమ। నేసోహమస్మి। న మేసో అత్తాతి సమనుపస్సామి…పే॰… జివ్హం। ఆవుసో సారిపుత్త। జివ్హావిఞ్ఞాణం జివ్హావిఞ్ఞాణవిఞ్ఞాతబ్బే ధమ్మే నేతం మమ। నేసోహమస్మి। న మేసో అత్తాతి సమనుపస్సామి…పే॰… మనం। ఆవుసో సారిపుత్త। మనోవిఞ్ఞాణం మనోవిఞ్ఞాణవిఞ్ఞాతబ్బే ధమ్మే నేతం మమ। నేసోహమస్మి। న మేసో అత్తాతి సమనుపస్సామీతి॥>
      text <చక్ఖుస్మిం। ఆవుసో ఛన్న। చక్ఖువిఞ్ఞాణే చక్ఖువిఞ్ఞాణవిఞ్ఞాతబ్బేసు ధమ్మేసు కిం దిస్వా కిం అభిఞ్ఞాయ చక్ఖుం చక్ఖువిఞ్ఞాణం చక్ఖువిఞ్ఞాణవిఞ్ఞాతబ్బే ధమ్మే నేతం మమ। నేసోహమస్మి। న మేసో అత్తాతి సమనుపస్ససి… జివ్హాయ। ఆవుసో ఛన్న। జివ్హావిఞ్ఞాణే జివ్హావిఞ్ఞాణవిఞ్ఞాతబ్బేసు ధమ్మేసు కిం దిస్వా కిం అభిఞ్ఞాయ జివ్హం జివ్హావిఞ్ఞాణం జివ్హావిఞ్ఞాణవిఞ్ఞాతబ్బే ధమ్మే నేతం మమ। నేసోహమస్మి। న మేసో అత్తాతి సమనుపస్ససి… మనస్మిం। ఆవుసో ఛన్న। మనోవిఞ్ఞాణే మనోవిఞ్ఞాణవిఞ్ఞాతబ్బేసు ధమ్మేసు కిం దిస్వా కిం అభిఞ్ఞాయ మనం మనోవిఞ్ఞాణం మనోవిఞ్ఞాణవిఞ్ఞాతబ్బే ధమ్మే నేతం మమ। నేసోహమస్మి। న మేసో అత్తాతి సమనుపస్ససీతి॥>
      text <చక్ఖుస్మిం। ఆవుసో సారిపుత్త। చక్ఖువిఞ్ఞాణే చక్ఖువిఞ్ఞాణవిఞ్ఞాతబ్బేసు ధమ్మేసు నిరోధం దిస్వా నిరోధం అభిఞ్ఞాయ చక్ఖుం చక్ఖువిఞ్ఞాణం చక్ఖువిఞ్ఞాణవిఞ్ఞాతబ్బే ధమ్మే నేతం మమ। నేసోహమస్మి। న మేసో అత్తాతి సమనుపస్సామి…పే॰… జివ్హాయ। ఆవుసో సారిపుత్త। జివ్హావిఞ్ఞాణే జివ్హావిఞ్ఞాణవిఞ్ఞాతబ్బేసు ధమ్మేసు నిరోధం దిస్వా నిరోధం అభిఞ్ఞాయ జివ్హం జివ్హావిఞ్ఞాణం జివ్హావిఞ్ఞాణవిఞ్ఞాతబ్బే ధమ్మే నేతం మమ। నేసోహమస్మి। న మేసో అత్తాతి సమనుపస్సామి…పే॰… మనస్మిం। ఆవుసో సారిపుత్త। మనోవిఞ్ఞాణే మనోవిఞ్ఞాణవిఞ్ఞాతబ్బేసు ధమ్మేసు నిరోధం దిస్వా నిరోధం అభిఞ్ఞాయ మనం మనోవిఞ్ఞాణం మనోవిఞ్ఞాణవిఞ్ఞాతబ్బే ధమ్మే నేతం మమ। నేసోహమస్మి। న మేసో అత్తాతి సమనుపస్సామీతి॥>
      text <ఏవం వుత్తే। ఆయస్మా మహాచున్దో ఆయస్మన్తం ఛన్నం ఏతదవోచ తస్మాతిహ। ఆవుసో ఛన్న। ఇదమ్పి తస్స భగవతో సాసనం నిచ్చకప్పం సాధుకం మనసి కాతబ్బం నిస్సితస్స చలితం। అనిస్సితస్స చలితం నత్థి॥ చలితే అసతి పస్సద్ధి హోతి॥ పస్సద్ధియా సతి నతి న హోతి॥ నతియా అసతి ఆగతిగతి న హోతి॥ ఆగతిగతియా అసతి చుతూపపాతో న హోతి॥ చుతూపపాతే అసతి నేవిధ న హురం న ఉభయమన్తరేన॥ ఏసేవన్తో దుక్ఖస్సాతి॥>
      text <అథ ఖో ఆయస్మా చ సారిపుత్తో ఆయస్మా చ మహాచున్దో ఆయస్మన్తం ఛన్నం ఇమినా ఓవాదేన ఓవదిత్వా ఉట్ఠాయాసనా పక్కమింసు॥ అథ ఖో ఆయస్మా ఛన్నో అచిరపక్కన్తేసు తేసు ఆయస్మన్తేసు సత్థం ఆహరేసి॥>
      text <అథ ఖో ఆయస్మా సారిపుత్తో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో ఆయస్మా సారిపుత్తో భగవన్తం ఏతదవోచ ఆయస్మతా। భన్తే। ఛన్నేన సత్థం ఆహరితం॥ తస్స కా గతి కో అభిసమ్పరాయోతి॥ నను తే। సారిపుత్త। ఛన్నేన భిక్ఖునా సమ్ముఖాయేవ అనుపవజ్జతా బ్యాకతాతి॥ అత్థి। భన్తే। పుబ్బవిజ్జనం నామ వజ్జిగామో॥ తత్థాయస్మతో ఛన్నస్స మిత్తకులాని సుహజ్జకులాని ఉపవజ్జకులానీతి॥ హోన్తి హేతే। సారిపుత్త। ఛన్నస్స భిక్ఖునో మిత్తకులాని సుహజ్జకులాని ఉపవజ్జకులాని॥ న ఖో పనాహం। సారిపుత్త। ఏత్తావతా సఉపవజ్జోతి వదామి॥ యో ఖో। సారిపుత్త। తఞ్చ కాయం నిక్ఖిపతి। అఞ్ఞఞ్చ కాయం ఉపాదియతి। తమహం సఉపవజ్జోతి వదామి॥ తం ఛన్నస్స భిక్ఖునో నత్థి॥ అనుపవజ్జం ఛన్నేన భిక్ఖునా సత్థం ఆహరితన్తి ఏవమేతం। సారిపుత్త। ధారేహీతి॥ చతుత్థం॥>
    text <౫॥ పుణ్ణసుత్తం>
      text <౮౮>, <అథ ఖో ఆయస్మా పుణ్ణో యేన భగవా తేనుపసఙ్కమి। ఉపసఙ్కమిత్వా…పే॰… ఏకమన్తం నిసిన్నో ఖో ఆయస్మా పుణ్ణో భగవన్తం ఏతదవోచ సాధు మే। భన్తే। భగవా సంఖిత్తేన ధమ్మం దేసేతు। యమహం భగవతో ధమ్మం సుత్వా ఏకో వూపకట్ఠో అప్పమత్తో ఆతాపీ పహితత్తో విహరేయ్యన్తి॥>
      text <సన్తి ఖో। పుణ్ణ। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి॥ తస్స తం అభినన్దతో అభివదతో అజ్ఝోసాయ తిట్ఠతో ఉప్పజ్జతి నన్దీ॥ నన్దిసముదయా దుక్ఖసముదయో। పుణ్ణాతి వదామి…పే॰… సన్తి ఖో। పుణ్ణ। జివ్హావిఞ్ఞేయ్యా రసా…పే॰… సన్తి ఖో। పుణ్ణ। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి॥ తస్స తం అభినన్దతో అభివదతో అజ్ఝోసాయ తిట్ఠతో ఉప్పజ్జతి నన్దీ॥ నన్దిసముదయా దుక్ఖసముదయో। పుణ్ణాతి వదామి॥>
      text <సన్తి ఖో। పుణ్ణ। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి। తస్స తం అనభినన్దతో అనభివదతో అనజ్ఝోసాయ తిట్ఠతో నిరుజ్ఝతి నన్దీ॥ నన్దినిరోధా దుక్ఖనిరోధో। పుణ్ణాతి వదామి…పే॰… సన్తి ఖో। పుణ్ణ। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి। తస్స తం అనభినన్దతో అనభివదతో అనజ్ఝోసాయ తిట్ఠతో నిరుజ్ఝతి నన్దీ॥ నన్దినిరోధా దుక్ఖనిరోధో। పుణ్ణాతి వదామి॥>
      text <ఇమినా త్వం। పుణ్ణ। మయా సంఖిత్తేన ఓవాదేన ఓవదితో కతమస్మిం జనపదే విహరిస్ససీతి॥ అత్థి। భన్తే। సునాపరన్తో నామ జనపదో। తత్థాహం విహరిస్సామీతి॥>
      text <చణ్డా ఖో। పుణ్ణ। సునాపరన్తకా మనుస్సా। ఫరుసా ఖో। పుణ్ణ। సునాపరన్తకా మనుస్సా॥ సచే తం। పుణ్ణ। సునాపరన్తకా మనుస్సా అక్కోసిస్సన్తి పరిభాసిస్సన్తి। తత్ర తే। పుణ్ణ। కిన్తి భవిస్సతీతి॥>
      text <సచే మం। భన్తే। సునాపరన్తకా మనుస్సా అక్కోసిస్సన్తి పరిభాసిస్సన్తి। తత్ర మే ఏవం భవిస్సతి భద్దకా వతిమే సునాపరన్తకా మనుస్సా। సుభద్దకా వతిమే సునాపరన్తకా మనుస్సా। యం మే నయిమే పాణినా పహారం దేన్తీతి॥ ఏవమేత్థ। భగవా। భవిస్సతి। ఏవమేత్థ। సుగత। భవిస్సతీతి॥>
      text <సచే పన తే। పుణ్ణ। సునాపరన్తకా మనుస్సా పాణినా పహారం దస్సన్తి। తత్ర పన తే। పుణ్ణ। కిన్తి భవిస్సతీతి॥>
      text <సచే మే। భన్తే। సునాపరన్తకా మనుస్సా పాణినా పహారం దస్సన్తి। తత్ర మే ఏవం భవిస్సతి భద్దకా వతిమే సునాపరన్తకా మనుస్సా। సుభద్దకా వతిమే సునాపరన్తకా మనుస్సా। యం మే నయిమే లేడ్డునా పహారం దేన్తీతి॥ ఏవమేత్థ। భగవా। భవిస్సతి। ఏవమేత్థ। సుగత। భవిస్సతీతి॥>
      text <సచే పన తే। పుణ్ణ। సునాపరన్తకా మనుస్సా లేడ్డునా పహారం దస్సన్తి। తత్ర పన తే। పుణ్ణ। కిన్తి భవిస్సతీతి॥>
      text <సచే మే। భన్తే। సునాపరన్తకా మనుస్సా లేడ్డునా పహారం దస్సన్తి। తత్ర మే ఏవం భవిస్సతి భద్దకా వతిమే సునాపరన్తకా మనుస్సా। సుభద్దకా వతిమే సునాపరన్తకా మనుస్సా। యం మే నయిమే దణ్డేన పహారం దేన్తీతి॥ ఏవమేత్థ। భగవా। భవిస్సతి। ఏవమేత్థ। సుగత। భవిస్సతీతి॥>
      text <సచే పన పుణ్ణ। సునాపరన్తకా మనుస్సా దణ్డేన పహారం దస్సన్తి। తత్ర పన తే। పుణ్ణ। కిన్తి భవిస్సతీతి॥>
      text <సచే మే। భన్తే। సునాపరన్తకా మనుస్సా దణ్డేన పహారం దస్సన్తి। తత్ర మే ఏవం భవిస్సతి భద్దకా వతిమే సునాపరన్తకా మనుస్సా। సుభద్దకా వతిమే సునాపరన్తకా మనుస్సా। యం మే నయిమే సత్థేన పహారం దేన్తీతి॥ ఏవమేత్థ। భగవా। భవిస్సతి। ఏవమేత్థ। సుగత। భవిస్సతీతి॥>
      text <సచే పన తే। పుణ్ణ। సునాపరన్తకా మనుస్సా సత్థేన పహారం దస్సన్తి। తత్ర పన తే। పుణ్ణ। కిన్తి భవిస్సతీతి॥>
      text <సచే మే। భన్తే। సునాపరన్తకా మనుస్సా సత్థేన పహారం దస్సన్తి। తత్ర మే ఏవం భవిస్సతి భద్దకా వతిమే సునాపరన్తకా మనుస్సా। సుభద్దకా వతిమే సునాపరన్తకా మనుస్సా। యం మం నయిమే తిణ్హేన సత్థేన జీవితా వోరోపేన్తీతి॥ ఏవమేత్థ। భగవా। భవిస్సతి। ఏవమేత్థ। సుగత। భవిస్సతీతి॥>
      text <సచే పన తం। పుణ్ణ। సునాపరన్తకా మనుస్సా తిణ్హేన సత్థేన జీవితా వోరోపేస్సన్తి। తత్ర పన తే। పుణ్ణ। కిన్తి భవిస్సతీతి॥>
      text <సచే మం। భన్తే। సునాపరన్తకా మనుస్సా తిణ్హేన సత్థేన జీవితా వోరోపేస్సన్తి। తత్ర మే ఏవం భవిస్సతి సన్తి ఖో తస్స భగవతో సావకా కాయేన చ జీవితేన చ అట్టీయమానా హరాయమానా జిగుచ్ఛమానా సత్థహారకం పరియేసన్తి। తం మే ఇదం అపరియిట్ఠఞ్ఞేవ సత్థహారకం లద్ధన్తి॥ ఏవమేత్థ। భగవా। భవిస్సతి। ఏవమేత్థ। సుగత। భవిస్సతీతి॥>
      text <సాధు సాధు। పుణ్ణ॥ సక్ఖిస్ససి ఖో త్వం। పుణ్ణ। ఇమినా దమూపసమేన సమన్నాగతో సునాపరన్తస్మిం జనపదే వత్థుం॥ యస్స దాని త్వం। పుణ్ణ। కాలం మఞ్ఞసీతి॥>
      text <అథ ఖో ఆయస్మా పుణ్ణో భగవతో వచనం అభినన్దిత్వా అనుమోదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా సేనాసనం సంసామేత్వా పత్తచీవరమాదాయ యేన సునాపరన్తో జనపదో తేన చారికం పక్కామి॥ అనుపుబ్బేన చారికం చరమానో యేన సునాపరన్తో జనపదో తదవసరి॥ తత్ర సుదం ఆయస్మా పుణ్ణో సునాపరన్తస్మిం జనపదే విహరతి॥ అథ ఖో ఆయస్మా పుణ్ణో తేనేవన్తరవస్సేన పఞ్చమత్తాని ఉపాసకసతాని పటివేదేసి॥ తేనేవన్తరవస్సేన పఞ్చమత్తాని ఉపాసికాసతాని పటివేదేసి॥ తేనేవన్తరవస్సేన తిస్సో విజ్జా సచ్ఛాకాసి॥ తేనేవన్తరవస్సేన పరినిబ్బాయి॥>
      text <అథ ఖో సమ్బహులా భిక్ఖూ యేన భగవా తేనుపసఙ్కమింసు…పే॰… ఏకమన్తం నిసిన్నా ఖో తే భిక్ఖూ భగవన్తం ఏతదవోచుం యో సో। భన్తే। పుణ్ణో నామ కులపుత్తో భగవతా సంఖిత్తేన ఓవాదేన ఓవదితో। సో కాలఙ్కతో॥ తస్స కా గతి కో అభిసమ్పరాయోతి॥>
      text <పణ్డితో। భిక్ఖవే। పుణ్ణో కులపుత్తో। పచ్చపాది ధమ్మస్సానుధమ్మం। న చ మం ధమ్మాధికరణం విహేసేసి॥ పరినిబ్బుతో। భిక్ఖవే। పుణ్ణో కులపుత్తోతి॥ పఞ్చమం॥>
    text <౬॥ బాహియసుత్తం>
      text <౮౯>, <అథ ఖో ఆయస్మా బాహియో యేన భగవా తేనుపసఙ్కమి…పే॰… ఏకమన్తం నిసిన్నో ఖో ఆయస్మా బాహియో భగవన్తం ఏతదవోచ సాధు మే। భన్తే। భగవా సంఖిత్తేన ధమ్మం దేసేతు। యమహం భగవతో ధమ్మం సుత్వా ఏకో వూపకట్ఠో అప్పమత్తో ఆతాపీ పహితత్తో విహరేయ్యన్తి॥>
      text <తం కిం మఞ్ఞసి। బాహియ। చక్ఖు నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే॥>
      text <రూపా నిచ్చా వా అనిచ్చా వాతి॥>
      text <అనిచ్చా। భన్తే…పే॰… చక్ఖువిఞ్ఞాణం…పే॰… చక్ఖుసమ్ఫస్సో…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే॥>
      text <ఏవం పస్సం। బాహియ। సుతవా అరియసావకో చక్ఖుస్మిమ్పి నిబ్బిన్దతి। రూపేసుపి నిబ్బిన్దతి। చక్ఖువిఞ్ఞాణేపి నిబ్బిన్దతి। చక్ఖుసమ్ఫస్సేపి నిబ్బిన్దతి…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥>
      text <అథ ఖో ఆయస్మా బాహియో భగవతో భాసితం అభినన్దిత్వా అనుమోదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥ అథ ఖో ఆయస్మా బాహియో ఏకో వూపకట్ఠో అప్పమత్తో ఆతాపీ పహితత్తో విహరన్తో నచిరస్సేవ యస్సత్థాయ కులపుత్తా సమ్మదేవ అగారస్మా అనగారియం పబ్బజన్తి తదనుత్తరం బ్రహ్మచరియపరియోసానం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహాసి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి అబ్భఞ్ఞాసి॥ అఞ్ఞతరో చ పనాయస్మా బాహియో అరహతం అహోసీతి॥ ఛట్ఠం॥>
    text <౭॥ పఠమఏజాసుత్తం>
      text <౯౦>, <ఏజా। భిక్ఖవే। రోగో। ఏజా గణ్డో। ఏజా సల్లం॥ తస్మాతిహ। భిక్ఖవే। తథాగతో అనేజో విహరతి వీతసల్లో॥ తస్మాతిహ। భిక్ఖవే। భిక్ఖు చేపి ఆకఙ్ఖేయ్య అనేజో విహరేయ్యం వీతసల్లోతి। చక్ఖుం న మఞ్ఞేయ్య। చక్ఖుస్మిం న మఞ్ఞేయ్య। చక్ఖుతో న మఞ్ఞేయ్య। చక్ఖు మేతి న మఞ్ఞేయ్య। రూపే న మఞ్ఞేయ్య। రూపేసు న మఞ్ఞేయ్య। రూపతో న మఞ్ఞేయ్య। రూపా మేతి న మఞ్ఞేయ్య। చక్ఖువిఞ్ఞాణం న మఞ్ఞేయ్య। చక్ఖువిఞ్ఞాణస్మిం న మఞ్ఞేయ్య। చక్ఖువిఞ్ఞాణతో న మఞ్ఞేయ్య। చక్ఖువిఞ్ఞాణం మేతి న మఞ్ఞేయ్య। చక్ఖుసమ్ఫస్సం న మఞ్ఞేయ్య। చక్ఖుసమ్ఫస్సస్మిం న మఞ్ఞేయ్య। చక్ఖుసమ్ఫస్సతో న మఞ్ఞేయ్య। చక్ఖుసమ్ఫస్సో మేతి న మఞ్ఞేయ్య॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న మఞ్ఞేయ్య। తస్మిమ్పి న మఞ్ఞేయ్య। తతోపి న మఞ్ఞేయ్య। తం మేతి న మఞ్ఞేయ్య॥>
      text <సోతం న మఞ్ఞేయ్య…పే॰… ఘానం న మఞ్ఞేయ్య…పే॰… జివ్హం న మఞ్ఞేయ్య। జివ్హాయ న మఞ్ఞేయ్య। జివ్హాతో న మఞ్ఞేయ్య। జివ్హా మేతి న మఞ్ఞేయ్య। రసే న మఞ్ఞేయ్య…పే॰… జివ్హావిఞ్ఞాణం న మఞ్ఞేయ్య…పే॰… జివ్హాసమ్ఫస్సం న మఞ్ఞేయ్య…పే॰… యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న మఞ్ఞేయ్య। తస్మిమ్పి న మఞ్ఞేయ్య। తతోపి న మఞ్ఞేయ్య। తం మేతి న మఞ్ఞేయ్య॥>
      text <కాయం న మఞ్ఞేయ్య…పే॰… మనం న మఞ్ఞేయ్య। మనస్మిం న మఞ్ఞేయ్య। మనతో న మఞ్ఞేయ్య। మనో మేతి న మఞ్ఞేయ్య। ధమ్మే న మఞ్ఞేయ్య…పే॰… మనో విఞ్ఞాణం…పే॰… మనోసమ్ఫస్సం…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న మఞ్ఞేయ్య। తస్మిమ్పి న మఞ్ఞేయ్య। తతోపి న మఞ్ఞేయ్య। తం మేతి న మఞ్ఞేయ్య। సబ్బం న మఞ్ఞేయ్య। సబ్బస్మిం న మఞ్ఞేయ్య। సబ్బతో న మఞ్ఞేయ్య। సబ్బం మేతి న మఞ్ఞేయ్య॥>
      text <సో ఏవం అమఞ్ఞమానో న కిఞ్చిపి లోకే ఉపాదియతి॥ అనుపాదియం న పరితస్సతి॥ అపరితస్సం పచ్చత్తఞ్ఞేవ పరినిబ్బాయతి॥ ఖీణా జాతి। వుసితం బ్రహ్మచరియం। కతం కరణీయం నాపరం ఇత్థత్తాయాతి పజానాతీతి॥ సత్తమం॥>
    text <౮॥ దుతియఏజాసుత్తం>
      text <౯౧>, <ఏజా। భిక్ఖవే। రోగో। ఏజా గణ్డో। ఏజా సల్లం॥ తస్మాతిహ। భిక్ఖవే। తథాగతో అనేజో విహరతి వీతసల్లో॥ తస్మాతిహ। భిక్ఖవే। భిక్ఖు చేపి ఆకఙ్ఖేయ్య అనేజో విహరేయ్యం వీతసల్లోతి। చక్ఖుం న మఞ్ఞేయ్య। చక్ఖుస్మిం న మఞ్ఞేయ్య। చక్ఖుతో న మఞ్ఞేయ్య। చక్ఖు మేతి న మఞ్ఞేయ్య। రూపే న మఞ్ఞేయ్య… చక్ఖువిఞ్ఞాణం… చక్ఖుసమ్ఫస్సం… యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న మఞ్ఞేయ్య। తస్మిమ్పి న మఞ్ఞేయ్య। తతోపి న మఞ్ఞేయ్య। తం మేతి న మఞ్ఞేయ్య॥ యఞ్హి। భిక్ఖవే। మఞ్ఞతి। యస్మిం మఞ్ఞతి। యతో మఞ్ఞతి। యం మేతి మఞ్ఞతి। తతో తం హోతి అఞ్ఞథా॥ అఞ్ఞథాభావీ భవసత్తో లోకో భవమేవ అభినన్దతి…పే॰…॥>
      text <జివ్హం న మఞ్ఞేయ్య। జివ్హాయ న మఞ్ఞేయ్య। జివ్హాతో న మఞ్ఞేయ్య। జివ్హా మేతి న మఞ్ఞేయ్య। రసే న మఞ్ఞేయ్య… జివ్హావిఞ్ఞాణం… జివ్హాసమ్ఫస్సం… యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న మఞ్ఞేయ్య। తస్మిమ్పి న మఞ్ఞేయ్య। తతోపి న మఞ్ఞేయ్య। తం మేతి న మఞ్ఞేయ్య॥ యఞ్హి। భిక్ఖవే। మఞ్ఞతి। యస్మిం మఞ్ఞతి। యతో మఞ్ఞతి। యం మేతి మఞ్ఞతి। తతో తం హోతి అఞ్ఞథా॥ అఞ్ఞథాభావీ భవసత్తో లోకో భవమేవ అభినన్దతి…పే॰…॥>
      text <మనం న మఞ్ఞేయ్య। మనస్మిం న మఞ్ఞేయ్య। మనతో న మఞ్ఞేయ్య। మనో మేతి న మఞ్ఞేయ్య… మనోవిఞ్ఞాణం… మనోసమ్ఫస్సం… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న మఞ్ఞేయ్య। తస్మిమ్పి న మఞ్ఞేయ్య। తతోపి న మఞ్ఞేయ్య। తం మేతి న మఞ్ఞేయ్య॥ యఞ్హి। భిక్ఖవే। మఞ్ఞతి। యస్మిం మఞ్ఞతి। యతో మఞ్ఞతి। యం మేతి మఞ్ఞతి। తతో తం హోతి అఞ్ఞథా॥ అఞ్ఞథాభావీ భవసత్తో లోకో భవమేవ అభినన్దతి॥>
      text <యావతా। భిక్ఖవే। ఖన్ధధాతుఆయతనా తమ్పి న మఞ్ఞేయ్య। తస్మిమ్పి న మఞ్ఞేయ్య। తతోపి న మఞ్ఞేయ్య। తం మేతి న మఞ్ఞేయ్య॥ సో ఏవం అమఞ్ఞమానో న కిఞ్చి లోకే ఉపాదియతి॥ అనుపాదియం న పరితస్సతి॥ అపరితస్సం పచ్చత్తఞ్ఞేవ పరినిబ్బాయతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ అట్ఠమం॥>
    text <౯॥ పఠమద్వయసుత్తం>
      text <౯౨>, <ద్వయం వో। భిక్ఖవే। దేసేస్సామి॥ తం సుణాథ॥ కిఞ్చ। భిక్ఖవే। ద్వయం॥ చక్ఖుఞ్చేవ రూపా చ। సోతఞ్చేవ సద్దా చ। ఘానఞ్చేవ గన్ధా చ। జివ్హా చేవ రసా చ। కాయో చేవ ఫోట్ఠబ్బా చ। మనో చేవ ధమ్మా చ ఇదం వుచ్చతి। భిక్ఖవే। ద్వయం॥>
      text <యో। భిక్ఖవే। ఏవం వదేయ్య అహమేతం ద్వయం పచ్చక్ఖాయ అఞ్ఞం ద్వయం పఞ్ఞపేస్సామీతి। తస్స వాచావత్థుకమేవస్స॥ పుట్ఠో చ న సమ్పాయేయ్య॥ ఉత్తరిఞ్చ విఘాతం ఆపజ్జేయ్య॥ తం కిస్స హేతు॥ యథా తం। భిక్ఖవే। అవిసయస్మిన్తి॥ నవమం॥>
    text <౧౦॥ దుతియద్వయసుత్తం>
      text <౯౩>, <ద్వయం। భిక్ఖవే। పటిచ్చ విఞ్ఞాణం సమ్భోతి॥ కథఞ్చ। భిక్ఖవే। ద్వయం పటిచ్చ విఞ్ఞాణం సమ్భోతి॥ చక్ఖుఞ్చ పటిచ్చ రూపే చ ఉప్పజ్జతి చక్ఖువిఞ్ఞాణం॥ చక్ఖు అనిచ్చం విపరిణామి అఞ్ఞథాభావి॥ రూపా అనిచ్చా విపరిణామినో అఞ్ఞథాభావినో॥ ఇత్థేతం ద్వయం చలఞ్చేవ బ్యథఞ్చ అనిచ్చం విపరిణామి అఞ్ఞథాభావి॥ చక్ఖువిఞ్ఞాణం అనిచ్చం విపరిణామి అఞ్ఞథాభావి॥ యోపి హేతు యోపి పచ్చయో చక్ఖువిఞ్ఞాణస్స ఉప్పాదాయ। సోపి హేతు సోపి పచ్చయో అనిచ్చో విపరిణామీ అఞ్ఞథాభావీ॥ అనిచ్చం ఖో పన। భిక్ఖవే। పచ్చయం పటిచ్చ ఉప్పన్నం చక్ఖువిఞ్ఞాణం కుతో నిచ్చం భవిస్సతి॥ యా ఖో। భిక్ఖవే। ఇమేసం తిణ్ణం ధమ్మానం సఙ్గతి సన్నిపాతో సమవాయో। అయం వుచ్చతి చక్ఖుసమ్ఫస్సో॥ చక్ఖుసమ్ఫస్సోపి అనిచ్చో విపరిణామీ అఞ్ఞథాభావీ॥ యోపి హేతు యోపి పచ్చయో చక్ఖుసమ్ఫస్సస్స ఉప్పాదాయ। సోపి హేతు సోపి పచ్చయో అనిచ్చో విపరిణామీ అఞ్ఞథాభావీ॥ అనిచ్చం ఖో పన। భిక్ఖవే। పచ్చయం పటిచ్చ ఉప్పన్నో చక్ఖుసమ్ఫస్సో కుతో నిచ్చో భవిస్సతి॥ ఫుట్ఠో। భిక్ఖవే। వేదేతి। ఫుట్ఠో చేతేతి। ఫుట్ఠో సఞ్జానాతి॥ ఇత్థేతేపి ధమ్మా చలా చేవ బ్యథా చ అనిచ్చా విపరిణామినో అఞ్ఞథాభావినో॥ సోతం…పే॰…॥>
      text <జివ్హఞ్చ పటిచ్చ రసే చ ఉప్పజ్జతి జివ్హావిఞ్ఞాణం॥ జివ్హా అనిచ్చా విపరిణామీ అఞ్ఞథాభావీ॥ రసా అనిచ్చా విపరిణామినో అఞ్ఞథాభావినో॥ ఇత్థేతం ద్వయం చలఞ్చేవ బ్యథఞ్చ అనిచ్చం విపరిణామి అఞ్ఞథాభావి॥ జివ్హావిఞ్ఞాణం అనిచ్చం విపరిణామి అఞ్ఞథాభావి॥ యోపి హేతు యోపి పచ్చయో జివ్హావిఞ్ఞాణస్స ఉప్పాదాయ। సోపి హేతు సోపి పచ్చయో అనిచ్చో విపరిణామీ అఞ్ఞథాభావీ॥ అనిచ్చం ఖో పన। భిక్ఖవే। పచ్చయం పటిచ్చ ఉప్పన్నం జివ్హావిఞ్ఞాణం। కుతో నిచ్చం భవిస్సతి॥ యా ఖో। భిక్ఖవే। ఇమేసం తిణ్ణం ధమ్మానం సఙ్గతి సన్నిపాతో సమవాయో। అయం వుచ్చతి జివ్హాసమ్ఫస్సో॥ జివ్హాసమ్ఫస్సోపి అనిచ్చో విపరిణామీ అఞ్ఞథాభావీ॥ యోపి హేతు యోపి పచ్చయో జివ్హాసమ్ఫస్సస్స ఉప్పాదాయ। సోపి హేతు సోపి పచ్చయో అనిచ్చో విపరిణామీ అఞ్ఞథాభావీ॥ అనిచ్చం ఖో పన। భిక్ఖవే। పచ్చయం పటిచ్చ ఉప్పన్నో జివ్హాసమ్ఫస్సో। కుతో నిచ్చో భవిస్సతి॥ ఫుట్ఠో। భిక్ఖవే। వేదేతి। ఫుట్ఠో చేతేతి। ఫుట్ఠో సఞ్జానాతి॥ ఇత్థేతేపి ధమ్మా చలా చేవ బ్యథా చ అనిచ్చా విపరిణామినో అఞ్ఞథాభావినో॥ కాయం…పే॰…॥>
      text <మనఞ్చ పటిచ్చ ధమ్మే చ ఉప్పజ్జతి మనోవిఞ్ఞాణం॥ మనో అనిచ్చో విపరిణామీ అఞ్ఞథాభావీ॥ ధమ్మా అనిచ్చా విపరిణామినో అఞ్ఞథాభావినో॥ ఇత్థేతం ద్వయం చలఞ్చేవ బ్యథఞ్చ అనిచ్చం విపరిణామి అఞ్ఞథాభావి॥ మనోవిఞ్ఞాణం అనిచ్చం విపరిణామి అఞ్ఞథాభావి॥ యోపి హేతు యోపి పచ్చయో మనోవిఞ్ఞాణస్స ఉప్పాదాయ। సోపి హేతు సోపి పచ్చయో అనిచ్చో విపరిణామీ అఞ్ఞథాభావీ॥ అనిచ్చం ఖో పన। భిక్ఖవే। పచ్చయం పటిచ్చ ఉప్పన్నం మనోవిఞ్ఞాణం। కుతో నిచ్చం భవిస్సతి॥ యా ఖో। భిక్ఖవే। ఇమేసం తిణ్ణం ధమ్మానం సఙ్గతి సన్నిపాతో సమవాయో। అయం వుచ్చతి మనోసమ్ఫస్సో॥ మనోసమ్ఫస్సోపి అనిచ్చో విపరిణామీ అఞ్ఞథాభావీ॥ యోపి హేతు యోపి పచ్చయో మనోసమ్ఫస్సస్స ఉప్పాదాయ। సోపి హేతు సోపి పచ్చయో అనిచ్చో విపరిణామీ అఞ్ఞథాభావీ॥ అనిచ్చం ఖో పన। భిక్ఖవే। పచ్చయం పటిచ్చ ఉప్పన్నో మనోసమ్ఫస్సో। కుతో నిచ్చో భవిస్సతి॥ ఫుట్ఠో। భిక్ఖవే। వేదేతి। ఫుట్ఠో చేతేతి। ఫుట్ఠో సఞ్జానాతి॥ ఇత్థేతేపి ధమ్మా చలా చేవ బ్యథా చ అనిచ్చా విపరిణామినో అఞ్ఞథాభావినో॥ ఏవం ఖో। భిక్ఖవే। ద్వయం పటిచ్చ విఞ్ఞాణం సమ్భోతీతి॥ దసమం॥>
      stand <ఛన్నవగ్గో నవమో॥>
      text <తస్సుద్దానం>
  text <౧౦॥ సళవగ్గో>
    text <౧॥ అదన్తఅగుత్తసుత్తం>
      text <౯౪>, <సావత్థినిదానం॥ ఛయిమే। భిక్ఖవే। ఫస్సాయతనా అదన్తా అగుత్తా అరక్ఖితా అసంవుతా దుక్ఖాధివాహా హోన్తి॥ కతమే ఛ॥ చక్ఖు। భిక్ఖవే। ఫస్సాయతనం అదన్తం అగుత్తం అరక్ఖితం అసంవుతం దుక్ఖాధివాహం హోతి…పే॰… జివ్హా। భిక్ఖవే। ఫస్సాయతనం అదన్తం అగుత్తం అరక్ఖితం అసంవుతం దుక్ఖాధివాహం హోతి…పే॰… మనో। భిక్ఖవే। ఫస్సాయతనం అదన్తం అగుత్తం అరక్ఖితం అసంవుతం దుక్ఖాధివాహం హోతి॥ ఇమే ఖో। భిక్ఖవే। ఛ ఫస్సాయతనా అదన్తా అగుత్తా అరక్ఖితా అసంవుతా దుక్ఖాధివాహా హోన్తి॥>
      text <ఛయిమే। భిక్ఖవే। ఫస్సాయతనా సుదన్తా సుగుత్తా సురక్ఖితా సుసంవుతా సుఖాధివాహా హోన్తి॥ కతమే ఛ॥ చక్ఖు। భిక్ఖవే। ఫస్సాయతనం సుదన్తం సుగుత్తం సురక్ఖితం సుసంవుతం సుఖాధివాహం హోతి…పే॰… జివ్హా। భిక్ఖవే। ఫస్సాయతనం సుదన్తం సుగుత్తం సురక్ఖితం సుసంవుతం సుఖాధివాహం హోతి…పే॰… మనో। భిక్ఖవే। ఫస్సాయతనం సుదన్తం సుగుత్తం సురక్ఖితం సుసంవుతం సుఖాధివాహం హోతి॥ ఇమే ఖో। భిక్ఖవే। ఛ ఫస్సాయతనా సుదన్తా సుగుత్తా సురక్ఖితా సుసంవుతా సుఖాధివాహా హోన్తీతి॥ ఇదమవోచ భగవా…పే॰… ఏతదవోచ సత్థా>
    text <౨॥ మాలుక్యపుత్తసుత్తం>
      text <౯౫>, <అథ ఖో ఆయస్మా మాలుక్యపుత్తో యేన భగవా తేనుపసఙ్కమి…పే॰… ఏకమన్తం నిసిన్నో ఖో ఆయస్మా మాలుక్యపుత్తో భగవన్తం ఏతదవోచ సాధు మే। భన్తే। భగవా సంఖిత్తేన ధమ్మం దేసేతు। యమహం భగవతో ధమ్మం సుత్వా ఏకో వూపకట్ఠో అప్పమత్తో ఆతాపీ పహితత్తో విహరేయ్యన్తి॥>
      text <ఏత్థ దాని। మాలుక్యపుత్త। కిం దహరే భిక్ఖూ వక్ఖామ॥ యత్ర హి నామ త్వం। భిక్ఖు। జిణ్ణో వుద్ధో మహల్లకో అద్ధగతో వయోఅనుప్పత్తో సంఖిత్తేన ఓవాదం యాచసీతి॥>
      text <కిఞ్చాపాహం। భన్తే। జిణ్ణో వుద్ధో మహల్లకో అద్ధగతో వయోఅనుప్పత్తో॥ దేసేతు మే। భన్తే। భగవా సంఖిత్తేన ధమ్మం। దేసేతు సుగతో సంఖిత్తేన ధమ్మం। అప్పేవ నామాహం భగవతో భాసితస్స అత్థం ఆజానేయ్యం॥ అప్పేవ నామాహం భగవతో భాసితస్స దాయాదో అస్సన్తి॥>
      text <తం కిం మఞ్ఞసి। మాలుక్యపుత్త। యే తే చక్ఖువిఞ్ఞేయ్యా రూపా అదిట్ఠా అదిట్ఠపుబ్బా। న చ పస్ససి। న చ తే హోతి పస్సేయ్యన్తి॥ అత్థి తే తత్థ ఛన్దో వా రాగో వా పేమం వాతి॥ నో హేతం। భన్తే॥>
      text <యే తే సోతవిఞ్ఞేయ్యా సద్దా అస్సుతా అస్సుతపుబ్బా। న చ సుణాసి। న చ తే హోతి సుణేయ్యన్తి॥ అత్థి తే తత్థ ఛన్దో వా రాగో వా పేమం వాతి॥ నో హేతం। భన్తే॥>
      text <యే తే ఘానవిఞ్ఞేయ్యా గన్ధా అఘాయితా అఘాయితపుబ్బా। న చ ఘాయసి। న చ తే హోతి ఘాయేయ్యన్తి॥ అత్థి తే తత్థ ఛన్దో వా రాగో వా పేమం వాతి॥ నో హేతం। భన్తే॥>
      text <యే తే జివ్హావిఞ్ఞేయ్యా రసా అసాయితా అసాయితపుబ్బా। న చ సాయసి। న చ తే హోతి సాయేయ్యన్తి॥ అత్థి తే తత్థ ఛన్దో వా రాగో వా పేమం వాతి॥ నో హేతం। భన్తే॥>
      text <యే తే కాయవిఞ్ఞేయ్యా ఫోట్ఠబ్బా అసమ్ఫుట్ఠా అసమ్ఫుట్ఠపుబ్బా। న చ ఫుససి। న చ తే హోతి ఫుసేయ్యన్తి॥ అత్థి తే తత్థ ఛన్దో వా రాగో వా పేమం వాతి॥ నో హేతం। భన్తే॥>
      text <యే తే మనోవిఞ్ఞేయ్యా ధమ్మా అవిఞ్ఞాతా అవిఞ్ఞాతపుబ్బా। న చ విజానాసి। న చ తే హోతి విజానేయ్యన్తి॥ అత్థి తే తత్థ ఛన్దో వా రాగో వా పేమం వాతి॥ నో హేతం। భన్తే॥>
      text <ఏత్థ చ తే। మాలుక్యపుత్త। దిట్ఠసుతముతవిఞ్ఞాతబ్బేసు ధమ్మేసు దిట్ఠే దిట్ఠమత్తం భవిస్సతి। సుతే సుతమత్తం భవిస్సతి। ముతే ముతమత్తం భవిస్సతి। విఞ్ఞాతే విఞ్ఞాతమత్తం భవిస్సతి॥ యతో ఖో తే। మాలుక్యపుత్త। దిట్ఠసుతముతవిఞ్ఞాతబ్బేసు ధమ్మేసు దిట్ఠే దిట్ఠమత్తం భవిస్సతి। సుతే సుతమత్తం భవిస్సతి। ముతే ముతమత్తం భవిస్సతి। విఞ్ఞాతే విఞ్ఞాతమత్తం భవిస్సతి। తతో త్వం। మాలుక్యపుత్త। న తేన॥ యతో త్వం। మాలుక్యపుత్త। న తేన। తతో త్వం। మాలుక్యపుత్త। న తత్థ॥ యతో త్వం। మాలుక్యపుత్త। న తత్థ। తతో త్వం। మాలుక్యపుత్త। నేవిధ। న హురం। న ఉభయమన్తరేన॥ ఏసేవన్తో దుక్ఖస్సాతి॥>
      text <ఇమస్స ఖ్వాహం। భన్తే। భగవతా సంఖిత్తేన భాసితస్స విత్థారేన అత్థం ఆజానామి>
      text <ఇమస్స ఖ్వాహం। భన్తే। భగవతా సంఖిత్తేన భాసితస్స ఏవం విత్థారేన అత్థం ఆజానామీతి॥ సాధు సాధు। మాలుక్యపుత్త॥ సాధు ఖో త్వం। మాలుక్యపుత్త। మయా సంఖిత్తేన భాసితస్స విత్థారేన అత్థం ఆజానాసి>
      text <ఇమస్స ఖో। మాలుక్యపుత్త। మయా సంఖిత్తేన భాసితస్స ఏవం విత్థారేన అత్థో దట్ఠబ్బోతి॥>
      text <అథ ఖో ఆయస్మా మాలుక్యపుత్తో భగవతో భాసితం అభినన్దిత్వా అనుమోదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥ అథ ఖో ఆయస్మా మాలుక్యపుత్తో ఏకో వూపకట్ఠో అప్పమత్తో ఆతాపీ పహితత్తో విహరన్తో నచిరస్సేవ యస్సత్థాయ కులపుత్తా సమ్మదేవ అగారస్మా అనగారియం పబ్బజన్తి తదనుత్తరం బ్రహ్మచరియపరియోసానం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహాసి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి అబ్భఞ్ఞాసి॥ అఞ్ఞతరో చ పనాయస్మా మాలుక్యపుత్తో అరహతం అహోసీతి॥ దుతియం॥>
    text <౩॥ పరిహానధమ్మసుత్తం>
      text <౯౬>, <పరిహానధమ్మఞ్చ వో। భిక్ఖవే। దేసేస్సామి అపరిహానధమ్మఞ్చ ఛ చ అభిభాయతనాని॥ తం సుణాథ॥ కథఞ్చ। భిక్ఖవే। పరిహానధమ్మో హోతి॥ ఇధ। భిక్ఖవే। భిక్ఖునో చక్ఖునా రూపం దిస్వా ఉప్పజ్జన్తి పాపకా అకుసలా సరసఙ్కప్పా సంయోజనియా॥ తఞ్చే భిక్ఖు అధివాసేతి నప్పజహతి న వినోదేతి న బ్యన్తీకరోతి న అనభావం గమేతి। వేదితబ్బమేతం। భిక్ఖవే। భిక్ఖునా పరిహాయామి కుసలేహి ధమ్మేహి॥ పరిహానఞ్హేతం వుత్తం భగవతాతి…పే॰…॥>
      text <పున చపరం। భిక్ఖవే। భిక్ఖునో జివ్హాయ రసం సాయిత్వా ఉప్పజ్జన్తి…పే॰… పున చపరం। భిక్ఖవే। భిక్ఖునో మనసా ధమ్మం విఞ్ఞాయ ఉప్పజ్జన్తి పాపకా అకుసలా సరసఙ్కప్పా సంయోజనియా॥ తఞ్చే భిక్ఖు అధివాసేతి నప్పజహతి న వినోదేతి న బ్యన్తీకరోతి న అనభావం గమేతి। వేదితబ్బమేతం। భిక్ఖవే। భిక్ఖునా పరిహాయామి కుసలేహి ధమ్మేహి॥ పరిహానఞ్హేతం వుత్తం భగవతాతి॥ ఏవం ఖో। భిక్ఖవే। పరిహానధమ్మో హోతి॥>
      text <కథఞ్చ। భిక్ఖవే। అపరిహానధమ్మో హోతి॥ ఇధ। భిక్ఖవే। భిక్ఖునో చక్ఖునా రూపం దిస్వా ఉప్పజ్జన్తి పాపకా అకుసలా సరసఙ్కప్పా సంయోజనియా॥ తఞ్చే భిక్ఖు నాధివాసేతి పజహతి వినోదేతి బ్యన్తీకరోతి అనభావం గమేతి। వేదితబ్బమేతం। భిక్ఖవే। భిక్ఖునా న పరిహాయామి కుసలేహి ధమ్మేహి॥ అపరిహానఞ్హేతం వుత్తం భగవతాతి…పే॰…॥>
      text <పున చపరం। భిక్ఖవే। భిక్ఖునో జివ్హాయ రసం సాయిత్వా ఉప్పజ్జన్తి…పే॰… పున చపరం। భిక్ఖవే। భిక్ఖునో మనసా ధమ్మం విఞ్ఞాయ ఉప్పజ్జన్తి పాపకా అకుసలా సరసఙ్కప్పా సంయోజనియా॥ తఞ్చే భిక్ఖు నాధివాసేతి పజహతి వినోదేతి బ్యన్తీకరోతి అనభావం గమేతి। వేదితబ్బమేతం। భిక్ఖవే। భిక్ఖునా న పరిహాయామి కుసలేహి ధమ్మేహి॥ అపరిహానఞ్హేతం వుత్తం భగవతాతి॥ ఏవం ఖో। భిక్ఖవే। అపరిహానధమ్మో హోతి॥>
      text <కతమాని చ। భిక్ఖవే। ఛ అభిభాయతనాని॥ ఇధ। భిక్ఖవే। భిక్ఖునో చక్ఖునా రూపం దిస్వా నుప్పజ్జన్తి పాపకా అకుసలా సరసఙ్కప్పా సంయోజనియా॥ వేదితబ్బమేతం। భిక్ఖవే। భిక్ఖునా అభిభూతమేతం ఆయతనం॥ అభిభాయతనఞ్హేతం వుత్తం భగవతాతి…పే॰… పున చపరం। భిక్ఖవే। భిక్ఖునో మనసా ధమ్మం విఞ్ఞాయ నుప్పజ్జన్తి పాపకా అకుసలా ధమ్మా సరసఙ్కప్పా సంయోజనియా॥ వేదితబ్బమేతం। భిక్ఖవే। భిక్ఖునా అభిభూతమేతం ఆయతనం॥ అభిభాయతనఞ్హేతం వుత్తం భగవతాతి॥ ఇమాని వుచ్చన్తి। భిక్ఖవే। ఛ అభిభాయతనానీతి॥ తతియం॥>
    text <౪॥ పమాదవిహారీసుత్తం>
      text <౯౭>, <పమాదవిహారిఞ్చ వో। భిక్ఖవే। దేసేస్సామి అప్పమాదవిహారిఞ్చ॥ తం సుణాథ॥ కథఞ్చ। భిక్ఖవే। పమాదవిహారీ హోతి॥ చక్ఖున్ద్రియం అసంవుతస్స। భిక్ఖవే। విహరతో చిత్తం బ్యాసిఞ్చతి॥ చక్ఖువిఞ్ఞేయ్యేసు రూపేసు తస్స బ్యాసిత్తచిత్తస్స పామోజ్జం న హోతి॥ పామోజ్జే అసతి పీతి న హోతి॥ పీతియా అసతి పస్సద్ధి న హోతి॥ పస్సద్ధియా అసతి దుక్ఖం హోతి॥ దుక్ఖినో చిత్తం న సమాధియతి॥ అసమాహితే చిత్తే ధమ్మా న పాతుభవన్తి॥ ధమ్మానం అపాతుభావా పమాదవిహారీ త్వేవ సఙ్ఖం గచ్ఛతి…పే॰… జివ్హిన్ద్రియం అసంవుతస్స। భిక్ఖవే। విహరతో చిత్తం బ్యాసిఞ్చతి జివ్హావిఞ్ఞేయ్యేసు రసేసు। తస్స బ్యాసిత్తచిత్తస్స…పే॰… పమాదవిహారీ త్వేవ సఙ్ఖం గచ్ఛతి…పే॰… మనిన్ద్రియం అసంవుతస్స। భిక్ఖవే। విహరతో చిత్తం బ్యాసిఞ్చతి మనోవిఞ్ఞేయ్యేసు ధమ్మేసు। తస్స బ్యాసిత్తచిత్తస్స పామోజ్జం న హోతి॥ పామోజ్జే అసతి పీతి న హోతి॥ పీతియా అసతి పస్సద్ధి న హోతి॥ పస్సద్ధియా అసతి దుక్ఖం హోతి॥ దుక్ఖినో చిత్తం న సమాధియతి॥ అసమాహితే చిత్తే ధమ్మా న పాతుభవన్తి॥ ధమ్మానం అపాతుభావా పమాదవిహారీ త్వేవ సఙ్ఖం గచ్ఛతి॥ ఏవం ఖో। భిక్ఖవే। పమాదవిహారీ హోతి॥>
      text <కథఞ్చ। భిక్ఖవే। అప్పమాదవిహారీ హోతి॥ చక్ఖున్ద్రియం సంవుతస్స। భిక్ఖవే। విహరతో చిత్తం న బ్యాసిఞ్చతి చక్ఖువిఞ్ఞేయ్యేసు రూపేసు। తస్స అబ్యాసిత్తచిత్తస్స పామోజ్జం జాయతి॥ పముదితస్స పీతి జాయతి॥ పీతిమనస్స కాయో పస్సమ్భతి॥ పస్సద్ధకాయో సుఖం విహరతి॥ సుఖినో చిత్తం సమాధియతి॥ సమాహితే చిత్తే ధమ్మా పాతుభవన్తి॥ ధమ్మానం పాతుభావా అప్పమాదవిహారీ త్వేవ సఙ్ఖం గచ్ఛతి…పే॰… జివ్హిన్ద్రియం సంవుతస్స। భిక్ఖవే। విహరతో చిత్తం న బ్యాసిఞ్చతి…పే॰… అప్పమాదవిహారీ త్వేవ సఙ్ఖం గచ్ఛతి॥ మనిన్ద్రియం సంవుతస్స। భిక్ఖవే। విహరతో చిత్తం న బ్యాసిఞ్చతి। మనోవిఞ్ఞేయ్యేసు ధమ్మేసు। తస్స అబ్యాసిత్తచిత్తస్స పామోజ్జం జాయతి॥ పముదితస్స పీతి జాయతి॥ పీతిమనస్స కాయో పస్సమ్భతి॥ పస్సద్ధకాయో సుఖం విహరతి॥ సుఖినో చిత్తం సమాధియతి॥ సమాహితే చిత్తే ధమ్మా పాతుభవన్తి॥ ధమ్మానం పాతుభావా అప్పమాదవిహారీ త్వేవ సఙ్ఖం గచ్ఛతి॥ ఏవం ఖో। భిక్ఖవే। అప్పమాదవిహారీ హోతీతి॥ చతుత్థం॥>
    text <౫॥ సంవరసుత్తం>
      text <౯౮>, <సంవరఞ్చ వో। భిక్ఖవే। దేసేస్సామి। అసంవరఞ్చ॥ తం సుణాథ॥ కథఞ్చ। భిక్ఖవే। అసంవరో హోతి॥ సన్తి। భిక్ఖవే। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి। వేదితబ్బమేతం। భిక్ఖవే। భిక్ఖునా పరిహాయామి కుసలేహి ధమ్మేహి॥ పరిహానఞ్హేతం వుత్తం భగవతాతి…పే॰… సన్తి। భిక్ఖవే। జివ్హావిఞ్ఞేయ్యా రసా…పే॰… సన్తి। భిక్ఖవే। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి। వేదితబ్బమేతం। భిక్ఖవే। భిక్ఖునా పరిహాయామి కుసలేహి ధమ్మేహి॥ పరిహానఞ్హేతం వుత్తం భగవతాతి॥ ఏవం ఖో। భిక్ఖవే। అసంవరో హోతి॥>
      text <కథఞ్చ। భిక్ఖవే। సంవరో హోతి॥ సన్తి। భిక్ఖవే। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి। వేదితబ్బమేతం। భిక్ఖవే। భిక్ఖునా న పరిహాయామి కుసలేహి ధమ్మేహి॥ అపరిహానఞ్హేతం వుత్తం భగవతాతి …పే॰… సన్తి। భిక్ఖవే। జివ్హావిఞ్ఞేయ్యా రసా…పే॰… సన్తి। భిక్ఖవే। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి। వేదితబ్బమేతం భిక్ఖునా న పరిహాయామి కుసలేహి ధమ్మేహి॥ అపరిహానఞ్హేతం వుత్తం భగవతాతి॥ ఏవం ఖో। భిక్ఖవే। సంవరో హోతీతి॥ పఞ్చమం॥>
    text <౬॥ సమాధిసుత్తం>
      text <౯౯>, <సమాధిం। భిక్ఖవే। భావేథ॥ సమాహితో। భిక్ఖవే। భిక్ఖు యథాభూతం పజానాతి॥ కిఞ్చ యథాభూతం పజానాతి॥ చక్ఖు అనిచ్చన్తి యథాభూతం పజానాతి। రూపా అనిచ్చాతి యథాభూతం పజానాతి। చక్ఖువిఞ్ఞాణం అనిచ్చన్తి యథాభూతం పజానాతి। చక్ఖుసమ్ఫస్సో అనిచ్చోతి యథాభూతం పజానాతి॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చన్తి యథాభూతం పజానాతి…పే॰… మనో అనిచ్చన్తి యథాభూతం పజానాతి॥ ధమ్మా… మనోవిఞ్ఞాణం… మనోసమ్ఫస్సో… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చన్తి యథాభూతం పజానాతి॥ సమాధిం। భిక్ఖవే। భావేథ॥ సమాహితో। భిక్ఖవే। భిక్ఖు యథాభూతం పజానాతీతి॥ ఛట్ఠం॥>
    text <౭॥ పటిసల్లానసుత్తం>
      text <౧౦౦>, <పటిసల్లానే। భిక్ఖవే। యోగమాపజ్జథ॥ పటిసల్లీనో। భిక్ఖవే। భిక్ఖు యథాభూతం పజానాతి॥ కిఞ్చ యథాభూతం పజానాతి॥ చక్ఖు అనిచ్చన్తి యథాభూతం పజానాతి। రూపా అనిచ్చాతి యథాభూతం పజానాతి। చక్ఖువిఞ్ఞాణం అనిచ్చన్తి యథాభూతం పజానాతి। చక్ఖుసమ్ఫస్సో అనిచ్చోతి యథాభూతం పజానాతి॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చన్తి యథాభూతం పజానాతి…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చన్తి యథాభూతం పజానాతి॥ పటిసల్లానే। భిక్ఖవే। యోగమాపజ్జథ॥ పటిసల్లీనో। భిక్ఖవే। భిక్ఖు యథాభూతం పజానాతీతి॥ సత్తమం॥>
    text <౮॥ పఠమనతుమ్హాకంసుత్తం>
      text <౧౦౧>, <యం। భిక్ఖవే। న తుమ్హాకం। తం పజహథ॥ తం వో పహీనం హితాయ సుఖాయ భవిస్సతి॥ కిఞ్చ। భిక్ఖవే। న తుమ్హాకం॥ చక్ఖు। భిక్ఖవే। న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతి॥ రూపా న తుమ్హాకం॥ తే పజహథ॥ తే వో పహీనా హితాయ సుఖాయ భవిస్సన్తి॥ చక్ఖువిఞ్ఞాణం న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతి॥ చక్ఖుసమ్ఫస్సో న తుమ్హాకం॥ తం పజహథ॥ సో వో పహీనో హితాయ సుఖాయ భవిస్సతి॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతి॥ సోతం న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతి॥ సద్దా న తుమ్హాకం॥ తే పజహథ॥ తే వో పహీనా హితాయ సుఖాయ భవిస్సన్తి॥ సోతవిఞ్ఞాణం న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతి॥ సోతసమ్ఫస్సో న తుమ్హాకం॥ తం పజహథ॥ సో వో పహీనా హితాయ సుఖాయ భవిస్సతి॥ యమ్పిదం సోతసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతి॥ ఘానం న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతి॥ గన్ధా న తుమ్హాకం॥ తే పజహథ॥ తే వో పహీనా హితాయ సుఖాయ భవిస్సన్తి॥ ఘానవిఞ్ఞాణం న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతి॥ ఘానసమ్ఫస్సో న తుమ్హాకం॥ తం పజహథ॥ సో వో పహీనా హితాయ సుఖాయ భవిస్సతి॥ యమ్పిదం ఘానసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతి॥>
      text <జివ్హా న తుమ్హాకం॥ తం పజహథ॥ సా వో పహీనా హితాయ సుఖాయ భవిస్సతి॥ రసా న తుమ్హాకం॥ తే పజహథ॥ తే వో పహీనా హితాయ సుఖాయ భవిస్సన్తి॥ జివ్హావిఞ్ఞాణం న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతి॥ జివ్హాసమ్ఫస్సో న తుమ్హాకం॥ తం పజహథ॥ సో వో పహీనా హితాయ సుఖాయ భవిస్సతి॥ యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతి …పే॰…॥>
      text <మనో న తుమ్హాకం॥ తం పజహథ॥ సో వో పహీనో హితాయ సుఖాయ భవిస్సతి॥ ధమ్మా న తుమ్హాకం॥ తే పజహథ॥ తే వో పహీనా హితాయ సుఖాయ భవిస్సన్తి॥ మనోవిఞ్ఞాణం న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతి॥ మనోసమ్ఫస్సో న తుమ్హాకం॥ తం పజహథ॥ సో వో పహీనో హితాయ సుఖాయ భవిస్సతి॥ యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతి॥>
      text <సేయ్యథాపి। భిక్ఖవే। యం ఇమస్మిం జేతవనే తిణకట్ఠసాఖాపలాసం తం జనో హరేయ్య వా డహేయ్య వా యథాపచ్చయం వా కరేయ్య। అపి ను తుమ్హాకం ఏవమస్స అమ్హే జనో హరతి వా డహతి వా యథాపచ్చయం వా కరోతీతి॥>
      text <నో హేతం। భన్తే॥>
      text <తం కిస్స హేతు॥>
      text <న హి నో ఏతం। భన్తే। అత్తా వా అత్తనియం వాతి॥>
      text <ఏవమేవ ఖో। భిక్ఖవే। చక్ఖు న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతి॥ రూపా న తుమ్హాకం… చక్ఖువిఞ్ఞాణం… చక్ఖుసమ్ఫస్సో…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతీతి॥ అట్ఠమం॥>
    text <౯॥ దుతియనతుమ్హాకంసుత్తం>
      text <౧౦౨>, <యం। భిక్ఖవే। న తుమ్హాకం తం పజహథ॥ తం వో పహీనం హితాయ సుఖాయ భవిస్సతి॥ కిఞ్చ। భిక్ఖవే। న తుమ్హాకం॥ చక్ఖు। భిక్ఖవే। న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతి॥ రూపా న తుమ్హాకం॥ తే పజహథ॥ తే వో పహీనా హితాయ సుఖాయ భవిస్సన్తి॥ చక్ఖువిఞ్ఞాణం న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతి॥ చక్ఖుసమ్ఫస్సో న తుమ్హాకం॥ తం పజహథ॥ సో వో పహీనో హితాయ సుఖాయ భవిస్సతి…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి న తుమ్హాకం॥ తం పజహథ॥ తం వో పహీనం హితాయ సుఖాయ భవిస్సతి॥ యమ్పి। భిక్ఖవే। న తుమ్హాకం। తం పజహథ॥ తం వో పహీనం హితాయ సుఖాయ భవిస్సతీతి॥ నవమం॥>
    text <౧౦॥ ఉదకసుత్తం>
      text <౧౦౩>, <ఉదకో సుదం। భిక్ఖవే। రామపుత్తో ఏవం వాచం భాసతి ఇదం జాతు వేదగూ। ఇదం జాతు సబ్బజీ। ఇదం జాతు అపలిఖతం గణ్డమూలం పలిఖణిన్తి॥ తం ఖో పనేతం। భిక్ఖవే। ఉదకో రామపుత్తో అవేదగూయేవ సమానో వేదగూస్మీతి భాసతి। అసబ్బజీయేవ సమానో సబ్బజీస్మీతి భాసతి। అపలిఖతంయేవ గణ్డమూలం పలిఖతం మే గణ్డమూలన్తి భాసతి॥ ఇధ ఖో తం। భిక్ఖవే। భిక్ఖు సమ్మా వదమానో వదేయ్య ఇదం జాతు వేదగూ। ఇదం జాతు సబ్బజీ। ఇదం జాతు అపలిఖతం గణ్డమూలం పలిఖణిన్తి॥>
      text <కథఞ్చ। భిక్ఖవే। వేదగూ హోతి॥ యతో ఖో। భిక్ఖవే। భిక్ఖు ఛన్నం ఫస్సాయతనానం సముదయఞ్చ అత్థఙ్గమఞ్చ అస్సాదఞ్చ ఆదీనవఞ్చ నిస్సరణఞ్చ యథాభూతం పజానాతి। ఏవం ఖో। భిక్ఖవే। భిక్ఖు వేదగూ హోతి॥>
      text <కథఞ్చ। భిక్ఖవే। భిక్ఖు సబ్బజీ హోతి॥ యతో ఖో। భిక్ఖవే। భిక్ఖు ఛన్నం ఫస్సాయతనానం సముదయఞ్చ అత్థఙ్గమఞ్చ అస్సాదఞ్చ ఆదీనవఞ్చ నిస్సరణఞ్చ యథాభూతం విదిత్వా అనుపాదావిముత్తో హోతి। ఏవం ఖో। భిక్ఖవే। భిక్ఖు సబ్బజీ హోతి॥>
      text <కథఞ్చ। భిక్ఖవే। భిక్ఖునో అపలిఖతం గణ్డమూలం పలిఖతం హోతి॥ గణ్డోతి ఖో। భిక్ఖవే। ఇమస్సేతం చాతుమహాభూతికస్స కాయస్స అధివచనం మాతాపేత్తికసమ్భవస్స ఓదనకుమ్మాసూపచయస్స అనిచ్చుచ్ఛాదనపరిమద్దనభేదనవిద్ధంసనధమ్మస్స॥ గణ్డమూలన్తి ఖో। భిక్ఖవే। తణ్హాయేతం అధివచనం॥ యతో ఖో। భిక్ఖవే। భిక్ఖునో తణ్హా పహీనా హోతి ఉచ్ఛిన్నమూలా తాలావత్థుకతా అనభావఙ్కతా ఆయతిం అనుప్పాదధమ్మా। ఏవం ఖో। భిక్ఖవే। భిక్ఖునో అపలిఖతం గణ్డమూలం పలిఖతం హోతి॥>
      text <ఉదకో సుదం। భిక్ఖవే। రామపుత్తో ఏవం వాచం భాసతి ఇదం జాతు వేదగూ। ఇదం జాతు సబ్బజీ। ఇదం జాతు అపలిఖతం గణ్డమూలం పలిఖణిన్తి॥ తం ఖో పనేతం। భిక్ఖవే। ఉదకో రామపుత్తో అవేదగూయేవ సమానో వేదగూస్మీతి భాసతి। అసబ్బజీయేవ సమానో సబ్బజీస్మీతి భాసతి। అపలిఖతంయేవ గణ్డమూలం పలిఖతం మే గణ్డమూలన్తి భాసతి॥ ఇధ ఖో తం। భిక్ఖవే। భిక్ఖు సమ్మా వదమానో వదేయ్య ఇదం జాతు వేదగూ। ఇదం జాతు సబ్బజీ। ఇదం జాతు అపలిఖతం గణ్డమూలం పలిఖణిన్తి॥ దసమం॥>
      stand <సళవగ్గో దసమో॥>
      text <తస్సుద్దానం>
      stand <సళాయతనవగ్గే దుతియపణ్ణాసకో సమత్తో॥>
      text <తస్స వగ్గుద్దానం>
      stand <పఠమసతకం॥>
  text <౧౧॥ యోగక్ఖేమివగ్గో>
    text <౧॥ యోగక్ఖేమిసుత్తం>
      text <౧౦౪>, <సావత్థినిదానం॥ యోగక్ఖేమిపరియాయం వో। భిక్ఖవే। ధమ్మపరియాయం దేసేస్సామి॥ తం సుణాథ॥ కతమో చ। భిక్ఖవే। యోగక్ఖేమిపరియాయో ధమ్మపరియాయో॥ సన్తి। భిక్ఖవే। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ తే తథాగతస్స పహీనా ఉచ్ఛిన్నమూలా తాలావత్థుకతా అనభావఙ్కతా ఆయతిం అనుప్పాదధమ్మా॥ తేసఞ్చ పహానాయ అక్ఖాసి యోగం। తస్మా తథాగతో యోగక్ఖేమీతి వుచ్చతి…పే॰… సన్తి। భిక్ఖవే। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తే తథాగతస్స పహీనా ఉచ్ఛిన్నమూలా తాలావత్థుకతా అనభావఙ్కతా ఆయతిం అనుప్పాదధమ్మా॥ తేసఞ్చ పహానాయ అక్ఖాసి యోగం। తస్మా తథాగతో యోగక్ఖేమీతి వుచ్చతి॥ అయం ఖో। భిక్ఖవే। యోగక్ఖేమిపరియాయో ధమ్మపరియాయోతి॥ పఠమం॥>
    text <౨॥ ఉపాదాయసుత్తం>
      text <౧౦౫>, <కిస్మిం ను ఖో। భిక్ఖవే। సతి కిం ఉపాదాయ ఉప్పజ్జతి అజ్ఝత్తం సుఖం దుక్ఖన్తి॥>
      text <భగవంమూలకా నో। భన్తే। ధమ్మా…పే॰…॥>
      text <చక్ఖుస్మిం ఖో। భిక్ఖవే। సతి చక్ఖుం ఉపాదాయ ఉప్పజ్జతి అజ్ఝత్తం సుఖం దుక్ఖం…పే॰… మనస్మిం సతి మనం ఉపాదాయ ఉప్పజ్జతి అజ్ఝత్తం సుఖం దుక్ఖం॥ తం కిం మఞ్ఞథ। భిక్ఖవే। చక్ఖు నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। అపి ను తం అనుపాదాయ ఉప్పజ్జేయ్య అజ్ఝత్తం సుఖం దుక్ఖన్తి॥>
      text <నో హేతం భన్తే…పే॰…॥>
      text <జివ్హా నిచ్చా వా అనిచ్చా వాతి॥>
      text <అనిచ్చా। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। అపి ను తం అనుపాదాయ ఉప్పజ్జేయ్య అజ్ఝత్తం సుఖం దుక్ఖన్తి॥>
      text <నో హేతం। భన్తే…పే॰…॥>
      text <మనో నిచ్చో వా అనిచ్చో వాతి॥>
      text <అనిచ్చో। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। అపి ను తం అనుపాదాయ ఉప్పజ్జేయ్య అజ్ఝత్తం సుఖం దుక్ఖన్తి॥>
      text <నో హేతం। భన్తే॥>
      text <ఏవం పస్సం। భిక్ఖవే। సుతవా అరియసావకో చక్ఖుస్మిమ్పి నిబ్బిన్దతి…పే॰… మనస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ దుతియం॥>
    text <౩॥ దుక్ఖసముదయసుత్తం>
      text <౧౦౬>, <దుక్ఖస్స। భిక్ఖవే। సముదయఞ్చ అత్థఙ్గమఞ్చ దేసేస్సామి॥ తం సుణాథ॥ కతమో చ। భిక్ఖవే। దుక్ఖస్స సముదయో॥ చక్ఖుఞ్చ పటిచ్చ రూపే చ ఉప్పజ్జతి చక్ఖువిఞ్ఞాణం॥ తిణ్ణం సఙ్గతి ఫస్సో॥ ఫస్సపచ్చయా వేదనా। వేదనాపచ్చయా తణ్హా॥ అయం దుక్ఖస్స సముదయో…పే॰… జివ్హఞ్చ పటిచ్చ రసే చ ఉప్పజ్జతి జివ్హావిఞ్ఞాణం॥ తిణ్ణం సఙ్గతి ఫస్సో॥ ఫస్సపచ్చయా వేదనా। వేదనాపచ్చయా తణ్హా॥ అయం దుక్ఖస్స సముదయో…పే॰… మనఞ్చ పటిచ్చ ధమ్మే చ ఉప్పజ్జతి మనోవిఞ్ఞాణం॥ తిణ్ణం సఙ్గతి ఫస్సో॥ ఫస్సపచ్చయా వేదనా। వేదనాపచ్చయా తణ్హా॥ అయం ఖో। భిక్ఖవే। దుక్ఖస్స సముదయో॥>
      text <కతమో చ। భిక్ఖవే। దుక్ఖస్స అత్థఙ్గమో॥ చక్ఖుఞ్చ పటిచ్చ రూపే చ ఉప్పజ్జతి చక్ఖువిఞ్ఞాణం॥ తిణ్ణం సఙ్గతి ఫస్సో॥ ఫస్సపచ్చయా వేదనా। వేదనాపచ్చయా తణ్హా॥ తస్సాయేవ తణ్హాయ అసేసవిరాగనిరోధా ఉపాదాననిరోధో। ఉపాదాననిరోధా భవనిరోధో। భవనిరోధా జాతినిరోధో। జాతినిరోధా జరామరణం సోకపరిదేవదుక్ఖదోమనస్సుపాయాసా నిరుజ్ఝన్తి॥ ఏవమేతస్స కేవలస్స దుక్ఖక్ఖన్ధస్స నిరోధో హోతి॥ అయం దుక్ఖస్స అత్థఙ్గమో…పే॰… జివ్హఞ్చ పటిచ్చ రసే చ ఉప్పజ్జతి జివ్హావిఞ్ఞాణం…పే॰… మనఞ్చ పటిచ్చ ధమ్మే చ ఉప్పజ్జతి మనోవిఞ్ఞాణం॥ తిణ్ణం సఙ్గతి ఫస్సో॥ ఫస్సపచ్చయా వేదనా। వేదనాపచ్చయా తణ్హా॥ తస్సాయేవ తణ్హాయ అసేసవిరాగనిరోధా ఉపాదాననిరోధో। ఉపాదాననిరోధా భవనిరోధో। భవనిరోధా జాతినిరోధో। జాతినిరోధా జరామరణం సోకపరిదేవదుక్ఖదోమనస్సుపాయాసా నిరుజ్ఝన్తి॥ ఏవమేతస్స కేవలస్స దుక్ఖక్ఖన్ధస్స నిరోధో హోతి॥ అయం ఖో। భిక్ఖవే। దుక్ఖస్స అత్థఙ్గమోతి॥ తతియం॥>
    text <౪॥ లోకసముదయసుత్తం>
      text <౧౦౭>, <లోకస్స। భిక్ఖవే। సముదయఞ్చ అత్థఙ్గమఞ్చ దేసేస్సామి॥ తం సుణాథ॥ కతమో చ। భిక్ఖవే। లోకస్స సముదయో॥ చక్ఖుఞ్చ పటిచ్చ రూపే చ ఉప్పజ్జతి చక్ఖువిఞ్ఞాణం॥ తిణ్ణం సఙ్గతి ఫస్సో॥ ఫస్సపచ్చయా వేదనా। వేదనాపచ్చయా తణ్హా। తణ్హాపచ్చయా ఉపాదానం। ఉపాదానపచ్చయా భవో। భవపచ్చయా జాతి। జాతిపచ్చయా జరామరణం సోకపరిదేవదుక్ఖదోమనస్సుపాయాసా సమ్భవన్తి॥ అయం ఖో। భిక్ఖవే। లోకస్స సముదయో …పే॰… జివ్హఞ్చ పటిచ్చ రసే చ ఉప్పజ్జతి జివ్హావిఞ్ఞాణం…పే॰… మనఞ్చ పటిచ్చ ధమ్మే చ ఉప్పజ్జతి మనోవిఞ్ఞాణం॥ తిణ్ణం సఙ్గతి ఫస్సో॥ ఫస్సపచ్చయా వేదనా। వేదనాపచ్చయా తణ్హా। తణ్హాపచ్చయా ఉపాదానం। ఉపాదానపచ్చయా భవో। భవపచ్చయా జాతి। జాతిపచ్చయా జరామరణం సోకపరిదేవదుక్ఖదోమనస్సుపాయాసా సమ్భవన్తి॥ అయం ఖో। భిక్ఖవే। లోకస్స సముదయో॥>
      text <కతమో చ। భిక్ఖవే। లోకస్స అత్థఙ్గమో॥ చక్ఖుఞ్చ పటిచ్చ రూపే చ ఉప్పజ్జతి చక్ఖువిఞ్ఞాణం॥ తిణ్ణం సఙ్గతి ఫస్సో॥ ఫస్సపచ్చయా వేదనా। వేదనాపచ్చయా తణ్హా॥ తస్సాయేవ తణ్హాయ అసేసవిరాగనిరోధా ఉపాదాననిరోధో। ఉపాదాననిరోధా భవనిరోధో। భవనిరోధా జాతినిరోధో। జాతినిరోధా జరామరణం సోకపరిదేవదుక్ఖదోమనస్సుపాయాసా నిరుజ్ఝన్తి॥ ఏవమేతస్స కేవలస్స దుక్ఖక్ఖన్ధస్స నిరోధో హోతి॥ అయం ఖో। భిక్ఖవే। లోకస్స అత్థఙ్గమో…పే॰… జివ్హఞ్చ పటిచ్చ రసే చ ఉప్పజ్జతి…పే॰… మనఞ్చ పటిచ్చ ధమ్మే చ ఉప్పజ్జతి మనోవిఞ్ఞాణం॥ తిణ్ణం సఙ్గతి ఫస్సో॥ ఫస్సపచ్చయా వేదనా। వేదనాపచ్చయా తణ్హా॥ తస్సాయేవ తణ్హాయ అసేసవిరాగనిరోధా ఉపాదాననిరోధో। ఉపాదాననిరోధా…పే॰… ఏవమేతస్స కేవలస్స దుక్ఖక్ఖన్ధస్స నిరోధో హోతి॥ అయం ఖో। భిక్ఖవే। లోకస్స అత్థఙ్గమోతి॥ చతుత్థం॥>
    text <౫॥ సేయ్యోహమస్మిసుత్తం>
      text <౧౦౮>, <కిస్మిం ను ఖో। భిక్ఖవే। సతి కిం ఉపాదాయ కిం అభినివిస్స సేయ్యోహమస్మీతి వా హోతి। సదిసోహమస్మీతి వా హోతి। హీనోహమస్మీతి వా హోతీతి॥>
      text <భగవంమూలకా నో। భన్తే। ధమ్మా॥>
      text <చక్ఖుస్మిం ఖో। భిక్ఖవే। సతి చక్ఖుం ఉపాదాయ చక్ఖుం అభినివిస్స సేయ్యోహమస్మీతి వా హోతి। సదిసోహమస్మీతి వా హోతి। హీనోహమస్మీతి వా హోతి…పే॰… జివ్హాయ సతి…పే॰… మనస్మిం సతి మనం ఉపాదాయ మనం అభినివిస్స సేయ్యోహమస్మీతి వా హోతి। సదిసోహమస్మీతి వా హోతి। హీనోహమస్మీతి వా హోతి॥ తం కిం మఞ్ఞథ। భిక్ఖవే। చక్ఖు నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। అపి ను తం అనుపాదాయ సేయ్యోహమస్మీతి వా అస్స। సదిసోహమస్మీతి వా అస్స। హీనోహమస్మీతి వా అస్సాతి॥>
      text <నో హేతం। భన్తే…పే॰… జివ్హా… కాయో నిచ్చో వా అనిచ్చో వాతి॥>
      text <అనిచ్చో। భన్తే…పే॰…॥>
      text <మనో నిచ్చో వా అనిచ్చో వాతి॥>
      text <అనిచ్చో। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। అపి ను తం అనుపాదాయ సేయ్యోహమస్మీతి వా అస్స। సదిసోహమస్మీతి వా అస్స। హీనోహమస్మీతి వా అస్సాతి॥>
      text <నో హేతం। భన్తే॥>
      text <ఏవం పస్సం। భిక్ఖవే। సుతవా అరియసావకో చక్ఖుస్మిమ్పి నిబ్బిన్దతి…పే॰… మనస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ పఞ్చమం॥>
    text <౬॥ సంయోజనియసుత్తం>
      text <౧౦౯>, <సంయోజనియే చ। భిక్ఖవే। ధమ్మే దేసేస్సామి సంయోజనఞ్చ॥ తం సుణాథ॥ కతమే చ। భిక్ఖవే। సంయోజనియా ధమ్మా। కతమఞ్చ సంయోజనం॥ చక్ఖుం। భిక్ఖవే। సంయోజనియో ధమ్మో॥ యో తత్థ ఛన్దరాగో। తం తత్థ సంయోజనం…పే॰… జివ్హా సంయోజనియో ధమ్మో…పే॰… మనో సంయోజనియో ధమ్మో॥ యో తత్థ ఛన్దరాగో। తం తత్థ సంయోజనం॥ ఇమే వుచ్చన్తి। భిక్ఖవే। సంయోజనియా ధమ్మా। ఇదం సంయోజనన్తి॥ ఛట్ఠం॥>
    text <౭॥ ఉపాదానియసుత్తం>
      text <౧౧౦>, <ఉపాదానియే చ। భిక్ఖవే। ధమ్మే దేసేస్సామి ఉపాదానఞ్చ॥ తం సుణాథ॥ కతమే చ। భిక్ఖవే। ఉపాదానియా ధమ్మా। కతమఞ్చ ఉపాదానం॥ చక్ఖుం। భిక్ఖవే। ఉపాదానియో ధమ్మో॥ యో తత్థ ఛన్దరాగో। తం తత్థ ఉపాదానం…పే॰… జివ్హా ఉపాదానియో ధమ్మో…పే॰… మనో ఉపాదానియో ధమ్మో॥ యో తత్థ ఛన్దరాగో। తం తత్థ ఉపాదానం॥ ఇమే వుచ్చన్తి। భిక్ఖవే। ఉపాదానియా ధమ్మా। ఇదం ఉపాదానన్తి॥ సత్తమం॥>
    text <౮॥ అజ్ఝత్తికాయతనపరిజాననసుత్తం>
      text <౧౧౧>, <చక్ఖుం। భిక్ఖవే। అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥ సోతం… ఘానం… జివ్హం… కాయం… మనం అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥ చక్ఖుఞ్చ ఖో। భిక్ఖవే। అభిజానం పరిజానం విరాజయం పజహం భబ్బో దుక్ఖక్ఖయాయ…పే॰… జివ్హం… కాయం… మనం అభిజానం పరిజానం విరాజయం పజహం భబ్బో దుక్ఖక్ఖయాయాతి॥ అట్ఠమం॥>
    text <౯॥ బాహిరాయతనపరిజాననసుత్తం>
      text <౧౧౨>, <రూపే। భిక్ఖవే। అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥ సద్దే… గన్ధే… రసే… ఫోట్ఠబ్బే… ధమ్మే అనభిజానం అపరిజానం అవిరాజయం అప్పజహం అభబ్బో దుక్ఖక్ఖయాయ॥ రూపే చ ఖో। భిక్ఖవే। అభిజానం పరిజానం విరాజయం పజహం భబ్బో దుక్ఖక్ఖయాయ॥ సద్దే… గన్ధే… రసే… ఫోట్ఠబ్బే… ధమ్మే అభిజానం పరిజానం విరాజయం పజహం భబ్బో దుక్ఖక్ఖయాయాతి॥ నవమం॥>
    text <౧౦॥ ఉపస్సుతిసుత్తం>
      text <౧౧౩>, <ఏకం సమయం భగవా నాతికే విహరతి గిఞ్జకావసథే॥ అథ ఖో భగవా రహోగతో పటిసల్లీనో ఇమం ధమ్మపరియాయం అభాసి చక్ఖుఞ్చ పటిచ్చ రూపే చ ఉప్పజ్జతి చక్ఖువిఞ్ఞాణం॥ తిణ్ణం సఙ్గతి ఫస్సో॥ ఫస్సపచ్చయా వేదనా। వేదనాపచ్చయా తణ్హా। తణ్హాపచ్చయా ఉపాదానం। ఉపాదానపచ్చయా భవో। భవపచ్చయా జాతి। జాతిపచ్చయా జరామరణం సోకపరిదేవదుక్ఖదోమనస్సుపాయాసా సమ్భవన్తి॥ ఏవమేతస్స కేవలస్స దుక్ఖక్ఖన్ధస్స సముదయో హోతి॥ జివ్హఞ్చ పటిచ్చ రసే చ ఉప్పజ్జతి…పే॰… మనఞ్చ పటిచ్చ ధమ్మే చ ఉప్పజ్జతి మనోవిఞ్ఞాణం॥ తిణ్ణం సఙ్గతి ఫస్సో॥ ఫస్సపచ్చయా వేదనా। వేదనాపచ్చయా తణ్హా। తణ్హాపచ్చయా ఉపాదానం। ఉపాదానపచ్చయా భవో। భవపచ్చయా జాతి। జాతిపచ్చయా జరామరణం సోకపరిదేవదుక్ఖదోమనస్సుపాయాసా సమ్భవన్తి॥ ఏవమేతస్స కేవలస్స దుక్ఖక్ఖన్ధస్స సముదయో హోతి॥>
      text <చక్ఖుఞ్చ పటిచ్చ రూపే చ ఉప్పజ్జతి చక్ఖువిఞ్ఞాణం॥ తిణ్ణం సఙ్గతి ఫస్సో॥ ఫస్సపచ్చయా వేదనా। వేదనాపచ్చయా తణ్హా॥ తస్సాయేవ తణ్హాయ అసేసవిరాగనిరోధా ఉపాదాననిరోధో। ఉపాదాననిరోధా భవనిరోధో। భవనిరోధా జాతినిరోధో। జాతినిరోధా జరామరణం సోకపరిదేవదుక్ఖదోమనస్సుపాయాసా నిరుజ్ఝన్తి॥ ఏవమేతస్స కేవలస్స దుక్ఖక్ఖన్ధస్స నిరోధో హోతి…పే॰… జివ్హఞ్చ పటిచ్చ రసే చ ఉప్పజ్జతి…పే॰… మనఞ్చ పటిచ్చ ధమ్మే చ ఉప్పజ్జతి మనోవిఞ్ఞాణం॥ తిణ్ణం సఙ్గతి ఫస్సో॥ ఫస్సపచ్చయా వేదనా। వేదనాపచ్చయా తణ్హా॥ తస్సాయేవ తణ్హాయ అసేసవిరాగనిరోధా ఉపాదాననిరోధో। ఉపాదాననిరోధా…పే॰… ఏవమేతస్స కేవలస్స దుక్ఖక్ఖన్ధస్స నిరోధో హోతీతి॥>
      text <తేన ఖో పన సమయేన అఞ్ఞతరో భిక్ఖు భగవతో ఉపస్సుతి ఠితో హోతి॥ అద్దసా ఖో భగవా తం భిక్ఖుం ఉపస్సుతి ఠితం॥ దిస్వాన తం భిక్ఖుం ఏతదవోచ అస్సోసి నో త్వం। భిక్ఖు। ఇమం ధమ్మపరియాయన్తి॥ ఏవం। భన్తే॥ ఉగ్గణ్హాహి త్వం। భిక్ఖు। ఇమం ధమ్మపరియాయం॥ పరియాపుణాహి త్వం। భిక్ఖు। ఇమం ధమ్మపరియాయం॥ ధారేహి త్వం। భిక్ఖు। ఇమం ధమ్మపరియాయం॥ అత్థసంహితోయం। భిక్ఖు। ధమ్మపరియాయో ఆదిబ్రహ్మచరియకోతి॥ దసమం॥>
      stand <యోగక్ఖేమివగ్గో ఏకాదసమో॥>
      text <తస్సుద్దానం>
  text <౧౨॥ లోకకామగుణవగ్గో>
    text <౧॥ పఠమమారపాససుత్తం>
      text <౧౧౪>, <సన్తి। భిక్ఖవే। చక్ఖువిఞ్ఞేయ్యా రూపా। ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే। భిక్ఖు। అభినన్దతి అభివదతి అజ్ఝోసాయ తిట్ఠతి అయం వుచ్చతి। భిక్ఖవే। భిక్ఖు ఆవాసగతో మారస్స। మారస్స వసం గతో। పటిముక్కస్స మారపాసో॥ బద్ధో సో మారబన్ధనేన యథాకామకరణీయో పాపిమతో…పే॰…॥>
      text <సన్తి। భిక్ఖవే। జివ్హావిఞ్ఞేయ్యా రసా। ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి అయం వుచ్చతి। భిక్ఖవే। భిక్ఖు ఆవాసగతో మారస్స। మారస్స వసం గతో। పటిముక్కస్స మారపాసో॥ బద్ధో సో మారబన్ధనేన…పే॰…॥>
      text <సన్తి। భిక్ఖవే। మనోవిఞ్ఞేయ్యా ధమ్మా। ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి అయం వుచ్చతి। భిక్ఖవే। భిక్ఖు ఆవాసగతో మారస్స। మారస్స వసం గతో। పటిముక్కస్స మారపాసో॥ బద్ధో సో మారబన్ధనేన యథాకామకరణీయో పాపిమతో॥>
      text <సన్తి చ ఖో। భిక్ఖవే। చక్ఖువిఞ్ఞేయ్యా రూపా। ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి అయం వుచ్చతి। భిక్ఖవే। భిక్ఖు నావాసగతో మారస్స। న మారస్స వసం గతో। ఉమ్ముక్కస్స మారపాసో॥ ముత్తో సో మారబన్ధనేన న యథాకామకరణీయో పాపిమతో…పే॰…॥>
      text <సన్తి। భిక్ఖవే। జివ్హావిఞ్ఞేయ్యా రసా। ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి అయం వుచ్చతి। భిక్ఖవే। భిక్ఖు నావాసగతో మారస్స। న మారస్స వసం గతో। ఉమ్ముక్కస్స మారపాసో॥ ముత్తో సో మారబన్ధనేన న యథాకామకరణీయో పాపిమతో…పే॰…॥>
      text <సన్తి। భిక్ఖవే। మనోవిఞ్ఞేయ్యా ధమ్మా। ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి అయం వుచ్చతి। భిక్ఖవే। భిక్ఖు నావాసగతో మారస్స। న మారస్స వసం గతో। ఉమ్ముక్కస్స మారపాసో॥ ముత్తో సో మారబన్ధనేన న యథాకామకరణీయో పాపిమతోతి॥ పఠమం॥>
    text <౨॥ దుతియమారపాససుత్తం>
      text <౧౧౫>, <సన్తి। భిక్ఖవే। చక్ఖువిఞ్ఞేయ్యా రూపా। ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి అయం వుచ్చతి। భిక్ఖవే। భిక్ఖు బద్ధో చక్ఖువిఞ్ఞేయ్యేసు రూపేసు। ఆవాసగతో మారస్స। మారస్స వసం గతో। పటిముక్కస్స మారపాసో॥ బద్ధో సో మారబన్ధనేన యథాకామకరణీయో పాపిమతో…పే॰…॥>
      text <సన్తి। భిక్ఖవే। జివ్హావిఞ్ఞేయ్యా రసా…పే॰… సన్తి। భిక్ఖవే। మనోవిఞ్ఞేయ్యా ధమ్మా। ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి అయం వుచ్చతి। భిక్ఖవే। భిక్ఖు బద్ధో మనోవిఞ్ఞేయ్యేసు ధమ్మేసు। ఆవాసగతో మారస్స। మారస్స వసం గతో। పటిముక్కస్స మారపాసో॥ బద్ధో సో మారబన్ధనేన యథాకామకరణీయో పాపిమతో…పే॰…॥>
      text <సన్తి చ ఖో। భిక్ఖవే। చక్ఖువిఞ్ఞేయ్యా రూపా। ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి అయం వుచ్చతి। భిక్ఖవే। భిక్ఖు ముత్తో చక్ఖువిఞ్ఞేయ్యేహి రూపేహి। నావాసగతో మారస్స। న మారస్స వసం గతో। ఉమ్ముక్కస్స మారపాసో॥ ముత్తో సో మారబన్ధనేన న యథాకామకరణీయో పాపిమతో…పే॰…॥>
      text <సన్తి। భిక్ఖవే। జివ్హావిఞ్ఞేయ్యా రసా…పే॰… సన్తి। భిక్ఖవే। మనోవిఞ్ఞేయ్యా ధమ్మా। ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి అయం వుచ్చతి। భిక్ఖవే। భిక్ఖు ముత్తో మనోవిఞ్ఞేయ్యేహి ధమ్మేహి। నావాసగతో మారస్స। న మారస్స వసం గతో। ఉమ్ముక్కస్స మారపాసో॥ ముత్తో సో మారబన్ధనేన న యథాకామకరణీయో పాపిమతోతి॥ దుతియం॥>
    text <౩॥ లోకన్తగమనసుత్తం>
      text <౧౧౬>, <నాహం। భిక్ఖవే। గమనేన లోకస్స అన్తం ఞాతేయ్యం। దట్ఠేయ్యం। పత్తేయ్యన్తి వదామి॥ న చ పనాహం। భిక్ఖవే। అప్పత్వా లోకస్స అన్తం దుక్ఖస్స అన్తకిరియం వదామీతి॥ ఇదం వత్వా భగవా ఉట్ఠాయాసనా విహారం పావిసి॥ అథ ఖో తేసం భిక్ఖూనం అచిరపక్కన్తస్స భగవతో ఏతదహోసి ఇదం ఖో నో। ఆవుసో। భగవా సంఖిత్తేన ఉద్దేసం ఉద్దిసిత్వా విత్థారేన అత్థం అవిభజిత్వా ఉట్ఠాయాసనా విహారం పవిట్ఠో నాహం। భిక్ఖవే। గమనేన లోకస్స అన్తం ఞాతేయ్యం। దట్ఠేయ్యం। పత్తేయ్యన్తి వదామి॥ న చ పనాహం। భిక్ఖవే। అప్పత్వా లోకస్స అన్తం దుక్ఖస్స అన్తకిరియం వదామీతి॥ కో ను ఖో ఇమస్స భగవతా సంఖిత్తేన ఉద్దేసస్స ఉద్దిట్ఠస్స విత్థారేన అత్థం అవిభత్తస్స విత్థారేన అత్థం విభజేయ్యాతి॥>
      text <అథ ఖో తేసం భిక్ఖూనం ఏతదహోసి అయం ఖో ఆయస్మా ఆనన్దో సత్థు చేవ సంవణ్ణితో। సమ్భావితో చ విఞ్ఞూనం సబ్రహ్మచారీనం॥ పహోతి చాయస్మా ఆనన్దో ఇమస్స భగవతా సంఖిత్తేన ఉద్దేసస్స ఉద్దిట్ఠస్స విత్థారేన అత్థం అవిభత్తస్స విత్థారేన అత్థం విభజితుం॥ యంనూన మయం యేనాయస్మా ఆనన్దో తేనుపసఙ్కమేయ్యామ। ఉపసఙ్కమిత్వా ఆయస్మన్తం ఆనన్దం ఏతమత్థం పటిపుచ్ఛేయ్యామాతి॥>
      text <అథ ఖో తే భిక్ఖూ యేనాయస్మా ఆనన్దో తేనుపసఙ్కమింసు। ఉపసఙ్కమిత్వా ఆయస్మతా ఆనన్దేన సద్ధిం సమ్మోదింసు॥ సమ్మోదనీయం కథం సారణీయం వీతిసారేత్వా ఏకమన్తం నిసీదింసు॥ ఏకమన్తం నిసిన్నా ఖో తే భిక్ఖూ ఆయస్మన్తం ఆనన్దం ఏతదవోచుం>
      text <ఇదం ఖో నో। ఆవుసో ఆనన్ద। భగవా సంఖిత్తేన ఉద్దేసం ఉద్దిసిత్వా విత్థారేన అత్థం అవిభజిత్వా ఉట్ఠాయాసనా విహారం పవిట్ఠో నాహం। భిక్ఖవే। గమనేన లోకస్స అన్తం ఞాతేయ్యం। దట్ఠేయ్యం। పత్తేయ్యన్తి వదామి॥ న చ పనాహం। భిక్ఖవే। అప్పత్వా లోకస్స అన్తం దుక్ఖస్స అన్తకిరియం వదామీతి॥ తేసం నో। ఆవుసో। అమ్హాకం అచిరపక్కన్తస్స భగవతో ఏతదహోసి ఇదం ఖో నో। ఆవుసో। భగవా సంఖిత్తేన ఉద్దేసం ఉద్దిసిత్వా విత్థారేన అత్థం అవిభజిత్వా ఉట్ఠాయాసనా విహారం పవిట్ఠో నాహం। భిక్ఖవే। గమనేన లోకస్స అన్తం ఞాతేయ్యం। దట్ఠేయ్యం। పత్తేయ్యన్తి వదామి॥ న చ పనాహం। భిక్ఖవే। అప్పత్వా లోకస్స అన్తం దుక్ఖస్స అన్తకిరియం వదామీతి॥ కో ను ఖో ఇమస్స భగవతా సంఖిత్తేన ఉద్దేసస్స ఉద్దిట్ఠస్స విత్థారేన అత్థం అవిభత్తస్స విత్థారేన అత్థం విభజేయ్యాతి॥ తేసం నో। ఆవుసో। అమ్హాకం ఏతదహోసి అయం ఖో। ఆవుసో। ఆయస్మా ఆనన్దో సత్థు చేవ సంవణ్ణితో। సమ్భావితో చ విఞ్ఞూనం సబ్రహ్మచారీనం॥ పహోతి చాయస్మా ఆనన్దో ఇమస్స భగవతా సంఖిత్తేన ఉద్దేసస్స ఉద్దిట్ఠస్స విత్థారేన అత్థం అవిభత్తస్స విత్థారేన అత్థం విభజితుం॥ యంనూన మయం యేనాయస్మా ఆనన్దో తేనుపసఙ్కమేయ్యామ। ఉపసఙ్కమిత్వా ఆయస్మన్తం ఆనన్దం ఏతమత్థం పటిపుచ్ఛేయ్యామాతి॥ విభజతాయస్మా ఆనన్దోతి॥>
      text <సేయ్యథాపి। ఆవుసో। పురిసో సారత్థికో సారగవేసీ సారపరియేసనం చరమానో మహతో రుక్ఖస్స తిట్ఠతో సారవతో అతిక్కమ్మేవ। మూలం అతిక్కమ్మేవ। ఖన్ధం సాఖాపలాసే సారం పరియేసితబ్బం మఞ్ఞేయ్య। ఏవం సమ్పదమిదం ఆయస్మన్తానం సత్థరి సమ్ముఖీభూతే తం భగవన్తం అతిసిత్వా అమ్హే ఏతమత్థం పటిపుచ్ఛితబ్బం మఞ్ఞథ॥ సో హావుసో। భగవా జానం జానాతి। పస్సం పస్సతి చక్ఖుభూతో। ఞాణభూతో। ధమ్మభూతో। బ్రహ్మభూతో। వత్తా। పవత్తా। అత్థస్స నిన్నేతా। అమతస్స దాతా। ధమ్మస్సామీ। తథాగతో॥ సో చేవ పనేతస్స కాలో అహోసి యం భగవన్తంయేవ ఏతమత్థం పటిపుచ్ఛేయ్యాథ॥ యథా వో భగవా బ్యాకరేయ్య తథా వో ధారేయ్యాథాతి॥>
      text <అద్ధావుసో ఆనన్ద। భగవా జానం జానాతి। పస్సం పస్సతి చక్ఖుభూతో। ఞాణభూతో। ధమ్మభూతో। బ్రహ్మభూతో। వత్తా। పవత్తా। అత్థస్స నిన్నేతా। అమతస్స దాతా। ధమ్మస్సామీ। తథాగతో॥ సో చేవ పనేతస్స కాలో అహోసి యం భగవన్తంయేవ ఏతమత్థం పటిపుచ్ఛేయ్యామ॥ యథా నో భగవా బ్యాకరేయ్య తథా నం ధారేయ్యామ॥ అపి చాయస్మా ఆనన్దో సత్థు చేవ సంవణ్ణితో। సమ్భావితో చ విఞ్ఞూనం సబ్రహ్మచారీనం॥ పహోతి చాయస్మా ఆనన్దో ఇమస్స భగవతా సంఖిత్తేన ఉద్దేసస్స ఉద్దిట్ఠస్స విత్థారేన అత్థం అవిభత్తస్స విత్థారేన అత్థం విభజితుం॥ విభజతాయస్మా ఆనన్దో అగరుం కరిత్వాతి॥>
      text <తేనహావుసో। సుణాథ। సాధుకం మనసి కరోథ। భాసిస్సామీతి॥ ఏవమావుసోతి ఖో తే భిక్ఖూ ఆయస్మతో ఆనన్దస్స పచ్చస్సోసుం॥ ఆయస్మా ఆనన్దో ఏతదవోచ>
      text <యం ఖో వో। ఆవుసో। భగవా సంఖిత్తేన ఉద్దేసం ఉద్దిసిత్వా విత్థారేన అత్థం అవిభజిత్వా ఉట్ఠాయాసనా విహారం పవిట్ఠో నాహం। భిక్ఖవే। గమనేన లోకస్స అన్తం ఞాతేయ్యం। దట్ఠేయ్యం। పత్తేయ్యన్తి వదామి॥ న చ పనాహం। భిక్ఖవే। అప్పత్వా లోకస్స అన్తం దుక్ఖస్స అన్తకిరియం వదామీతి। ఇమస్స ఖ్వాహం। ఆవుసో। భగవతా సంఖిత్తేన ఉద్దేసస్స ఉద్దిట్ఠస్స విత్థారేన అత్థం అవిభత్తస్స విత్థారేన అత్థం ఆజానామి॥ యేన ఖో। ఆవుసో। లోకస్మిం లోకసఞ్ఞీ హోతి లోకమానీ అయం వుచ్చతి అరియస్స వినయే లోకో॥ కేన చావుసో। లోకస్మిం లోకసఞ్ఞీ హోతి లోకమానీ॥ చక్ఖునా ఖో। ఆవుసో। లోకస్మిం లోకసఞ్ఞీ హోతి లోకమానీ॥ సోతేన ఖో। ఆవుసో… ఘానేన ఖో। ఆవుసో… జివ్హాయ ఖో। ఆవుసో। లోకస్మిం లోకసఞ్ఞీ హోతి లోకమానీ॥ కాయేన ఖో। ఆవుసో… మనేన ఖో। ఆవుసో। లోకస్మిం లోకసఞ్ఞీ హోతి లోకమానీ॥ యేన ఖో। ఆవుసో। లోకస్మిం లోకసఞ్ఞీ హోతి లోకమానీ అయం వుచ్చతి అరియస్స వినయే లోకో॥ యం ఖో వో। ఆవుసో। భగవా సంఖిత్తేన ఉద్దేసం ఉద్దిసిత్వా విత్థారేన అత్థం అవిభజిత్వా ఉట్ఠాయాసనా విహారం పవిట్ఠో నాహం। భిక్ఖవే। గమనేన లోకస్స అన్తం ఞాతేయ్యం। దట్ఠేయ్యం। పత్తేయ్యన్తి వదామి॥ న చ పనాహం। భిక్ఖవే। అప్పత్వా లోకస్స అన్తం దుక్ఖస్స అన్తకిరియం వదామీతి। ఇమస్స ఖ్వాహం। ఆవుసో। భగవతా సంఖిత్తేన ఉద్దేసస్స ఉద్దిట్ఠస్స విత్థారేన అత్థం అవిభత్తస్స ఏవం విత్థారేన అత్థం ఆజానామి॥ ఆకఙ్ఖమానా చ పన తుమ్హే ఆయస్మన్తో భగవన్తంయేవ ఉపసఙ్కమిత్వా ఏతమత్థం పటిపుచ్ఛేయ్యాథ॥ యథా వో భగవా బ్యాకరోతి తథా నం ధారేయ్యాథాతి॥>
      text <ఏవమావుసోతి ఖో తే భిక్ఖూ ఆయస్మతో ఆనన్దస్స పటిస్సుత్వా ఉట్ఠాయాసనా యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం నిసీదింసు॥ ఏకమన్తం నిసిన్నా ఖో తే భిక్ఖూ భగవన్తం ఏతదవోచుం>
      text <యం ఖో నో। భన్తే। భగవా సంఖిత్తేన ఉద్దేసం ఉద్దిసిత్వా విత్థారేన అత్థం అవిభజిత్వా ఉట్ఠాయాసనా విహారం పవిట్ఠో నాహం। భిక్ఖవే। గమనేన లోకస్స అన్తం ఞాతేయ్యం। దట్ఠేయ్యం। పత్తేయ్యన్తి వదామి॥ న చ పనాహం। భిక్ఖవే। అప్పత్వా లోకస్స అన్తం దుక్ఖస్స అన్తకిరియం వదామీతి॥ తేసం నో। భన్తే। అమ్హాకం అచిరపక్కన్తస్స భగవతో ఏతదహోసి ఇదం ఖో నో। ఆవుసో। భగవా సంఖిత్తేన ఉద్దేసం ఉద్దిసిత్వా విత్థారేన అత్థం అవిభజిత్వా ఉట్ఠాయాసనా విహారం పవిట్ఠో నాహం। భిక్ఖవే। గమనేన లోకస్స అన్తం ఞాతేయ్యం। దట్ఠేయ్యం। పత్తేయ్యన్తి వదామి॥ న చ పనాహం। భిక్ఖవే। అప్పత్వా లోకస్స అన్తం దుక్ఖస్స అన్తకిరియం వదామీతి॥ కో ను ఖో ఇమస్స భగవతా సంఖిత్తేన ఉద్దేసస్స ఉద్దిట్ఠస్స విత్థారేన అత్థం అవిభత్తస్స విత్థారేన అత్థం విభజేయ్యాతి॥ తేసం నో। భన్తే। అమ్హాకం ఏతదహోసి అయం ఖో ఆయస్మా ఆనన్దో సత్థు చేవ సంవణ్ణితో। సమ్భావితో చ విఞ్ఞూనం సబ్రహ్మచారీనం॥ పహోతి చాయస్మా ఆనన్దో ఇమస్స భగవతా సంఖిత్తేన ఉద్దేసస్స ఉద్దిట్ఠస్స విత్థారేన అత్థం అవిభత్తస్స విత్థారేన అత్థం విభజితుం॥ యంనూన మయం యేనాయస్మా ఆనన్దో తేనుపసఙ్కమేయ్యామ। ఉపసఙ్కమిత్వా ఆయస్మన్తం ఆనన్దం ఏతమత్థం పటిపుచ్ఛేయ్యామాతి॥ అథ ఖో మయం। భన్తే। యేనాయస్మా ఆనన్దో తేనుపసఙ్కమిమ్హ। ఉపసఙ్కమిత్వా ఆయస్మన్తం ఆనన్దం ఏతమత్థం పటిపుచ్ఛిమ్హ॥ తేసం నో। భన్తే। ఆయస్మతా ఆనన్దేన ఇమేహి ఆకారేహి ఇమేహి పదేహి ఇమేహి బ్యఞ్జనేహి అత్థో విభత్తోతి॥>
      text <పణ్డితో। భిక్ఖవే। ఆనన్దో। మహాపఞ్ఞో। భిక్ఖవే। ఆనన్దో॥ మం చేపి తుమ్హే। భిక్ఖవే। ఏతమత్థం పటిపుచ్ఛేయ్యాథ। అహమ్పి తం ఏవమేవం బ్యాకరేయ్యం యథా తం ఆనన్దేన బ్యాకతం॥ ఏసో చేవేతస్స అత్థో। ఏవఞ్చ నం ధారేయ్యాథాతి॥ తతియం॥>
    text <౪॥ కామగుణసుత్తం>
      text <౧౧౭>, <పుబ్బేవ మే। భిక్ఖవే। సమ్బోధా అనభిసమ్బుద్ధస్స బోధిసత్తస్సేవ సతో ఏతదహోసి యేమే పఞ్చ కామగుణా చేతసో సమ్ఫుట్ఠపుబ్బా అతీతా నిరుద్ధా విపరిణతా। తత్ర మే చిత్తం బహులం గచ్ఛమానం గచ్ఛేయ్య పచ్చుప్పన్నేసు వా అప్పం వా అనాగతేసు॥ తస్స మయ్హం। భిక్ఖవే। ఏతదహోసి యేమే పఞ్చ కామగుణా చేతసో సమ్ఫుట్ఠపుబ్బా అతీతా నిరుద్ధా విపరిణతా। తత్ర మే అత్తరూపేన అప్పమాదో సతి చేతసో ఆరక్ఖో కరణీయో॥ తస్మాతిహ। భిక్ఖవే। తుమ్హాకమ్పి యే తే పఞ్చ కామగుణా చేతసో సమ్ఫుట్ఠపుబ్బా అతీతా నిరుద్ధా విపరిణతా। తత్ర వో చిత్తం బహులం గచ్ఛమానం గచ్ఛేయ్య పచ్చుప్పన్నేసు వా అప్పం వా అనాగతేసు॥ తస్మాతిహ। భిక్ఖవే। తుమ్హాకమ్పి యే తే పఞ్చ కామగుణా చేతసో సమ్ఫుట్ఠపుబ్బా అతీతా నిరుద్ధా విపరిణతా। తత్ర వో అత్తరూపేహి అప్పమాదో సతి చేతసో ఆరక్ఖో కరణీయో॥ తస్మాతిహ। భిక్ఖవే। సే ఆయతనే వేదితబ్బే యత్థ చక్ఖు చ నిరుజ్ఝతి। రూపసఞ్ఞా చ నిరుజ్ఝతి। సే ఆయతనే వేదితబ్బే…పే॰… యత్థ జివ్హా చ నిరుజ్ఝతి। రససఞ్ఞా చ నిరుజ్ఝతి। సే ఆయతనే వేదితబ్బే…పే॰… యత్థ మనో చ నిరుజ్ఝతి। ధమ్మసఞ్ఞా చ నిరుజ్ఝతి। సే ఆయతనే వేదితబ్బేతి॥ ఇదం వత్వా భగవా ఉట్ఠాయాసనా విహారం పావిసి॥>
      text <అథ ఖో తేసం భిక్ఖూనం అచిరపక్కన్తస్స భగవతో ఏతదహోసి ఇదం ఖో నో। ఆవుసో। భగవా సంఖిత్తేన ఉద్దేసం ఉద్దిసిత్వా విత్థారేన అత్థం అవిభజిత్వా ఉట్ఠాయాసనా విహారం పవిట్ఠో తస్మాతిహ। భిక్ఖవే। సే ఆయతనే వేదితబ్బే యత్థ చక్ఖు చ నిరుజ్ఝతి। రూపసఞ్ఞా చ నిరుజ్ఝతి। సే ఆయతనే వేదితబ్బే…పే॰… యత్థ జివ్హా చ నిరుజ్ఝతి। రససఞ్ఞా చ నిరుజ్ఝతి। సే ఆయతనే వేదితబ్బే…పే॰… యత్థ మనో చ నిరుజ్ఝతి। ధమ్మసఞ్ఞా చ నిరుజ్ఝతి। సే ఆయతనే వేదితబ్బేతి॥ కో ను ఖో ఇమస్స భగవతా సంఖిత్తేన ఉద్దేసస్స ఉద్దిట్ఠస్స విత్థారేన అత్థం అవిభత్తస్స విత్థారేన అత్థం విభజేయ్యాతి॥>
      text <అథ ఖో తేసం భిక్ఖూనం ఏతదహోసి అయం ఖో ఆయస్మా ఆనన్దో సత్థు చేవ సంవణ్ణితో। సమ్భావితో చ విఞ్ఞూనం సబ్రహ్మచారీనం॥ పహోతి చాయస్మా ఆనన్దో ఇమస్స భగవతా సంఖిత్తేన ఉద్దేసస్స ఉద్దిట్ఠస్స విత్థారేన అత్థం అవిభత్తస్స విత్థారేన అత్థం విభజితుం॥ యంనూన మయం యేనాయస్మా ఆనన్దో తేనుపసఙ్కమేయ్యామ। ఉపసఙ్కమిత్వా ఆయస్మన్తం ఆనన్దం ఏతమత్థం పటిపుచ్ఛేయ్యామాతి॥>
      text <అథ ఖో తే భిక్ఖూ యేనాయస్మా ఆనన్దో తేనుపసఙ్కమింసు। ఉపసఙ్కమిత్వా ఆయస్మతా ఆనన్దేన సద్ధిం సమ్మోదింసు॥ సమ్మోదనీయం కథం సారణీయం వీతిసారేత్వా ఏకమన్తం నిసీదింసు॥ ఏకమన్తం నిసిన్నా ఖో తే భిక్ఖూ ఆయస్మన్తం ఆనన్దం ఏతదవోచుం>
      text <ఇదం ఖో నో। ఆవుసో ఆనన్ద। భగవా సంఖిత్తేన ఉద్దేసం ఉద్దిసిత్వా విత్థారేన అత్థం అవిభజిత్వా ఉట్ఠాయాసనా విహారం పవిట్ఠో తస్మాతిహ। భిక్ఖవే। సే ఆయతనే వేదితబ్బే యత్థ చక్ఖు చ నిరుజ్ఝతి। రూపసఞ్ఞా చ నిరుజ్ఝతి। సే ఆయతనే వేదితబ్బే…పే॰… యత్థ జివ్హా చ నిరుజ్ఝతి। రససఞ్ఞా చ నిరుజ్ఝతి। సే ఆయతనే వేదితబ్బే…పే॰… యత్థ మనో చ నిరుజ్ఝతి। ధమ్మసఞ్ఞా చ నిరుజ్ఝతి। సే ఆయతనే వేదితబ్బేతి॥ తేసం నో। ఆవుసో। అమ్హాకం అచిరపక్కన్తస్స భగవతో ఏతదహోసి ఇదం ఖో నో। ఆవుసో। భగవా సంఖిత్తేన ఉద్దేసం ఉద్దిసిత్వా విత్థారేన అత్థం అవిభజిత్వా ఉట్ఠాయాసనా విహారం పవిట్ఠో తస్మాతిహ। భిక్ఖవే। సే ఆయతనే వేదితబ్బే యత్థ చక్ఖు చ నిరుజ్ఝతి। రూపసఞ్ఞా చ నిరుజ్ఝతి। సే ఆయతనే వేదితబ్బే…పే॰… యత్థ జివ్హా చ నిరుజ్ఝతి। రససఞ్ఞా చ నిరుజ్ఝతి సే ఆయతనే వేదితబ్బే…పే॰… యత్థ మనో చ నిరుజ్ఝతి। ధమ్మసఞ్ఞా చ నిరుజ్ఝతి। సే ఆయతనే వేదితబ్బేతి॥ కో ను ఖో ఇమస్స భగవతా సంఖిత్తేన ఉద్దేసస్స ఉద్దిట్ఠస్స విత్థారేన అత్థం అవిభత్తస్స విత్థారేన అత్థం విభజేయ్యాతి॥ తేసం నో। ఆవుసో। అమ్హాకం ఏతదహోసి అయం ఖో ఆయస్మా ఆనన్దో సత్థు చేవ సంవణ్ణితో। సమ్భావితో చ విఞ్ఞూనం సబ్రహ్మచారీనం॥ పహోతి చాయస్మా ఆనన్దో ఇమస్స భగవతా సంఖిత్తేన ఉద్దేసస్స ఉద్దిట్ఠస్స విత్థారేన అత్థం అవిభత్తస్స విత్థారేన అత్థం విభజితుం॥ యంనూన మయం యేనాయస్మా ఆనన్దో తేనుపసఙ్కమేయ్యామ। ఉపసఙ్కమిత్వా ఆయస్మన్తం ఆనన్దం ఏతమత్థం పటిపుచ్ఛేయ్యామాతి॥ విభజతాయస్మా ఆనన్దోతి॥>
      text <సేయ్యథాపి। ఆవుసో। పురిసో సారత్థికో సారగవేసీ సారపరియేసనం చరమానో మహతో రుక్ఖస్స…పే॰… విభజతాయస్మా ఆనన్దో అగరుం కరిత్వాతి॥>
      text <తేనహావుసో। సుణాథ। సాధుకం మనసి కరోథ। భాసిస్సామీతి॥ ఏవమావుసోతి ఖో తే భిక్ఖూ ఆయస్మతో ఆనన్దస్స పచ్చస్సోసుం॥ ఆయస్మా ఆనన్దో ఏతదవోచ>
      text <యం ఖో వో। ఆవుసో। భగవా సంఖిత్తేన ఉద్దేసం ఉద్దిసిత్వా విత్థారేన అత్థం అవిభజిత్వా ఉట్ఠాయాసనా విహారం పవిట్ఠో తస్మాతిహ। భిక్ఖవే। సే ఆయతనే వేదితబ్బే యత్థ చక్ఖు చ నిరుజ్ఝతి। రూపసఞ్ఞా చ నిరుజ్ఝతి। సే ఆయతనే వేదితబ్బే…పే॰… యత్థ మనో చ నిరుజ్ఝతి। ధమ్మసఞ్ఞా చ నిరుజ్ఝతి। సే ఆయతనే వేదితబ్బేతి॥ ఇమస్స ఖ్వాహం। ఆవుసో। భగవతా సంఖిత్తేన ఉద్దేసస్స ఉద్దిట్ఠస్స విత్థారేన అత్థం అవిభత్తస్స విత్థారేన అత్థం ఆజానామి॥ సళాయతననిరోధం నో ఏతం। ఆవుసో। భగవతా సన్ధాయ భాసితం తస్మాతిహ। భిక్ఖవే। సే ఆయతనే వేదితబ్బే। యత్థ చక్ఖు చ నిరుజ్ఝతి। రూపసఞ్ఞా చ నిరుజ్ఝతి। సే ఆయతనే వేదితబ్బే…పే॰… యత్థ మనో చ నిరుజ్ఝతి। ధమ్మసఞ్ఞా చ నిరుజ్ఝతి। సే ఆయతనే వేదితబ్బేతి॥ అయం ఖో। ఆవుసో। భగవా సంఖిత్తేన ఉద్దేసం ఉద్దిసిత్వా విత్థారేన అత్థం అవిభజిత్వా ఉట్ఠాయాసనా విహారం పవిట్ఠో తస్మాతిహ। భిక్ఖవే। సే ఆయతనే వేదితబ్బే యత్థ చక్ఖు చ నిరుజ్ఝతి। రూపసఞ్ఞా చ నిరుజ్ఝతి। సే ఆయతనే వేదితబ్బే…పే॰… యత్థ మనో చ నిరుజ్ఝతి। ధమ్మసఞ్ఞా చ నిరుజ్ఝతి। సే ఆయతనే వేదితబ్బేతి॥ ఇమస్స ఖ్వాహం। ఆవుసో। భగవతా సంఖిత్తేన ఉద్దేసస్స ఉద్దిట్ఠస్స విత్థారేన అత్థం అవిభత్తస్స ఏవం విత్థారేన అత్థం ఆజానామి॥ ఆకఙ్ఖమానా చ పన తుమ్హే ఆయస్మన్తో భగవన్తంయేవ ఉపసఙ్కమథ। ఉపసఙ్కమిత్వా ఏతమత్థం పుచ్ఛేయ్యాథ॥ యథా వో భగవా బ్యాకరోతి తథా నం ధారేయ్యాథాతి॥>
      text <ఏవమావుసోతి ఖో తే భిక్ఖూ ఆయస్మతో ఆనన్దస్స పటిస్సుత్వా ఉట్ఠాయాసనా యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం నిసీదింసు॥ ఏకమన్తం నిసిన్నా ఖో తే భిక్ఖూ భగవన్తం ఏతదవోచుం>
      text <యం ఖో నో। భన్తే। భగవా సంఖిత్తేన ఉద్దేసం ఉద్దిసిత్వా విత్థారేన అత్థం అవిభజిత్వా ఉట్ఠాయాసనా విహారం పవిట్ఠో తస్మాతిహ। భిక్ఖవే। సే ఆయతనే వేదితబ్బే యత్థ చక్ఖు చ నిరుజ్ఝతి। రూపసఞ్ఞా చ నిరుజ్ఝతి। సే ఆయతనే వేదితబ్బే…పే॰… యత్థ జివ్హా చ నిరుజ్ఝతి। రససఞ్ఞా చ నిరుజ్ఝతి। సే ఆయతనే వేదితబ్బే…పే॰… యత్థ మనో చ నిరుజ్ఝతి। ధమ్మసఞ్ఞా చ నిరుజ్ఝతి। సే ఆయతనే వేదితబ్బేతి। తేసం నో। భన్తే। అమ్హాకం అచిరపక్కన్తస్స భగవతో ఏతదహోసి ఇదం ఖో నో। ఆవుసో। భగవా సంఖిత్తేన ఉద్దేసం ఉద్దిసిత్వా విత్థారేన అత్థం అవిభజిత్వా ఉట్ఠాయాసనా విహారం పవిట్ఠో తస్మాతిహ। భిక్ఖవే। సే ఆయతనే వేదితబ్బే యత్థ చక్ఖు చ నిరుజ్ఝతి। రూపసఞ్ఞా చ నిరుజ్ఝతి। సే ఆయతనే వేదితబ్బే…పే॰… యత్థ మనో చ నిరుజ్ఝతి। ధమ్మసఞ్ఞా చ నిరుజ్ఝతి। సే ఆయతనే వేదితబ్బేతి॥ కో ను ఖో ఇమస్స భగవతా సంఖిత్తేన ఉద్దేసస్స ఉద్దిట్ఠస్స విత్థారేన అత్థం అవిభత్తస్స విత్థారేన అత్థం విభజేయ్యాతి॥ తేసం నో। భన్తే। అమ్హాకం ఏతదహోసి అయం ఖో ఆయస్మా ఆనన్దో సత్థు చేవ సంవణ్ణితో। సమ్భావితో చ విఞ్ఞూనం సబ్రహ్మచారీనం॥ పహోతి చాయస్మా ఆనన్దో ఇమస్స భగవతా సంఖిత్తేన ఉద్దేసస్స ఉద్దిట్ఠస్స విత్థారేన అత్థం అవిభత్తస్స విత్థారేన అత్థం విభజితుం॥ యంనూన మయం యేనాయస్మా ఆనన్దో తేనుపసఙ్కమేయ్యామ। ఉపసఙ్కమిత్వా ఆయస్మన్తం ఆనన్దం ఏతమత్థం పటిపుచ్ఛేయ్యామాతి॥ అథ ఖో మయం। భన్తే। యేనాయస్మా ఆనన్దో తేనుపసఙ్కమిమ్హ। ఉపసఙ్కమిత్వా ఆయస్మన్తం ఆనన్దం ఏతమత్థం పటిపుచ్ఛిమ్హ॥ తేసం నో। భన్తే। ఆయస్మతా ఆనన్దేన ఇమేహి ఆకారేహి। ఇమేహి పదేహి। ఇమేహి బ్యఞ్జనేహి అత్థో విభత్తోతి॥>
      text <పణ్డితో। భిక్ఖవే। ఆనన్దో। మహాపఞ్ఞో। భిక్ఖవే। ఆనన్దో॥ మం చేపి తుమ్హే। భిక్ఖవే। ఏతమత్థం పటిపుచ్ఛేయ్యాథ। అహమ్పి తం ఏవమేవం బ్యాకరేయ్యం యథా తం ఆనన్దేన బ్యాకతం॥ ఏసో చేవేతస్స అత్థో॥ ఏవఞ్చ నం ధారేయ్యాథాతి॥ చతుత్థం॥>
    text <౫॥ సక్కపఞ్హసుత్తం>
      text <౧౧౮>, <ఏకం సమయం భగవా రాజగహే విహరతి గిజ్ఝకూటే పబ్బతే॥ అథ ఖో సక్కో దేవానమిన్దో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం అట్ఠాసి॥ ఏకమన్తం ఠితో ఖో సక్కో దేవానమిన్దో భగవన్తం ఏతదవోచ కో ను ఖో। భన్తే। హేతు। కో పచ్చయో యేన మిధేకచ్చే సత్తా దిట్ఠేవ ధమ్మే నో పరినిబ్బాయన్తి॥ కో పన। భన్తే। హేతు। కో పచ్చయో యేన మిధేకచ్చే సత్తా దిట్ఠేవ ధమ్మే పరినిబ్బాయన్తీతి॥>
      text <సన్తి ఖో। దేవానమిన్ద। చక్ఖువిఞ్ఞేయ్యా రూపా। ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి॥ తస్స తం అభినన్దతో అభివదతో అజ్ఝోసాయ తిట్ఠతో తన్నిస్సితం విఞ్ఞాణం హోతి తదుపాదానం॥ సఉపాదానో। దేవానమిన్ద। భిక్ఖు నో పరినిబ్బాయతి…పే॰…॥>
      text <సన్తి ఖో। దేవానమిన్ద। జివ్హావిఞ్ఞేయ్యా రసా…పే॰… సన్తి ఖో। దేవానమిన్ద। మనోవిఞ్ఞేయ్యా ధమ్మా। ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి॥ తస్స తం అభినన్దతో అభివదతో అజ్ఝోసాయ తిట్ఠతో తన్నిస్సితం విఞ్ఞాణం హోతి తదుపాదానం॥ సఉపాదానో। దేవానమిన్ద। భిక్ఖు నో పరినిబ్బాయతి॥ అయం ఖో। దేవానమిన్ద। హేతు। అయం పచ్చయో యేన మిధేకచ్చే సత్తా దిట్ఠేవ ధమ్మే నో పరినిబ్బాయన్తి॥>
      text <సన్తి చ ఖో। దేవానమిన్ద। చక్ఖువిఞ్ఞేయ్యా రూపా। ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి॥ తస్స తం అనభినన్దతో అనభివదతో అనజ్ఝోసాయ తిట్ఠతో న తన్నిస్సితం విఞ్ఞాణం హోతి। న తదుపాదానం॥ అనుపాదానో। దేవానమిన్ద। భిక్ఖు పరినిబ్బాయతి…పే॰…॥>
      text <సన్తి ఖో। దేవానమిన్ద। జివ్హావిఞ్ఞేయ్యా రసా…పే॰… సన్తి ఖో। దేవానమిన్ద। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి॥ తస్స తం అనభినన్దతో అనభివదతో అనజ్ఝోసాయ తిట్ఠతో న తన్నిస్సితం విఞ్ఞాణం హోతి న తదుపాదానం॥ అనుపాదానో। దేవానమిన్ద। భిక్ఖు పరినిబ్బాయతి॥ అయం ఖో। దేవానమిన్ద। హేతు। అయం పచ్చయో యేన మిధేకచ్చే సత్తా దిట్ఠేవ ధమ్మే పరినిబ్బాయన్తీతి॥ పఞ్చమం॥>
    text <౬॥ పఞ్చసిఖసుత్తం>
      text <౧౧౯>, <ఏకం సమయం భగవా రాజగహే విహరతి గిజ్ఝకూటే పబ్బతే॥ అథ ఖో పఞ్చసిఖో గన్ధబ్బదేవపుత్తో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం అట్ఠాసి॥ ఏకమన్తం ఠితో ఖో పఞ్చసిఖో గన్ధబ్బదేవపుత్తో భగవన్తం ఏతదవోచ కో ను ఖో। భన్తే। హేతు। కో పచ్చయో యేన మిధేకచ్చే సత్తా దిట్ఠేవ ధమ్మే నో పరినిబ్బాయన్తి॥ కో పన। భన్తే। హేతు। కో పచ్చయో యేన మిధేకచ్చే సత్తా దిట్ఠేవ ధమ్మే పరినిబ్బాయన్తీతి॥ సన్తి ఖో। పఞ్చసిఖ। చక్ఖువిఞ్ఞేయ్యా రూపా…పే॰… సన్తి ఖో। పఞ్చసిఖ। మనోవిఞ్ఞేయ్యా ధమ్మా। ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి॥ తస్స తం అభినన్దతో అభివదతో అజ్ఝోసాయ తిట్ఠతో తన్నిస్సితం విఞ్ఞాణం హోతి తదుపాదానం॥ సఉపాదానో। పఞ్చసిఖ। భిక్ఖు నో పరినిబ్బాయతి॥ అయం ఖో। పఞ్చసిఖ। హేతు। అయం పచ్చయో యేన మిధేకచ్చే సత్తా దిట్ఠేవ ధమ్మే నో పరినిబ్బాయన్తి॥>
      text <సన్తి చ ఖో। పఞ్చసిఖ। చక్ఖువిఞ్ఞేయ్యా రూపా ఇట్ఠా కన్తా మనాపా…పే॰… సన్తి ఖో। పఞ్చసిఖ। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి। తస్స తం అనభినన్దతో అనభివదతో అనజ్ఝోసాయ తిట్ఠతో న తన్నిస్సితం విఞ్ఞాణం హోతి। న తదుపాదానం॥ అనుపాదానో। పఞ్చసిఖ। భిక్ఖు పరినిబ్బాయతి॥ అయం ఖో। పఞ్చసిఖ। హేతు। అయం పచ్చయో యేన మిధేకచ్చే సత్తా దిట్ఠేవ ధమ్మే పరినిబ్బాయన్తీతి॥ ఛట్ఠం॥>
    text <౭॥ సారిపుత్తసద్ధివిహారికసుత్తం>
      text <౧౨౦>, <ఏకం సమయం ఆయస్మా సారిపుత్తో సావత్థియం విహరతి జేతవనే అనాథపిణ్డికస్స ఆరామే॥ అథ ఖో అఞ్ఞతరో భిక్ఖు యేనాయస్మా సారిపుత్తో తేనుపసఙ్కమి। ఉపసఙ్కమిత్వా ఆయస్మతా సారిపుత్తేన సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో సో భిక్ఖు ఆయస్మన్తం సారిపుత్తం ఏతదవోచ సద్ధివిహారికో। ఆవుసో సారిపుత్త। భిక్ఖు సిక్ఖం పచ్చక్ఖాయ హీనాయావత్తోతి॥>
      text <ఏవమేతం। ఆవుసో। హోతి ఇన్ద్రియేసు అగుత్తద్వారస్స। భోజనే అమత్తఞ్ఞునో। జాగరియం అననుయుత్తస్స॥ సో వతావుసో। భిక్ఖు ఇన్ద్రియేసు అగుత్తద్వారో భోజనే అమత్తఞ్ఞూ జాగరియం అననుయుత్తో యావజీవం పరిపుణ్ణం పరిసుద్ధం బ్రహ్మచరియం సన్తానేస్సతీతి నేతం ఠానం విజ్జతి॥ సో వతావుసో। భిక్ఖు ఇన్ద్రియేసు గుత్తద్వారో। భోజనే మత్తఞ్ఞూ। జాగరియం అనుయుత్తో యావజీవం పరిపుణ్ణం పరిసుద్ధం బ్రహ్మచరియం సన్తానేస్సతీతి ఠానమేతం విజ్జతి॥>
      text <కథఞ్చావుసో। ఇన్ద్రియేసు గుత్తద్వారో హోతి॥ ఇధావుసో। భిక్ఖు చక్ఖునా రూపం దిస్వా న నిమిత్తగ్గాహీ హోతి నానుబ్యఞ్జనగ్గాహీ॥ యత్వాధికరణమేనం చక్ఖున్ద్రియం అసంవుతం విహరన్తం అభిజ్ఝాదోమనస్సా పాపకా అకుసలా ధమ్మా అన్వాస్సవేయ్యుం తస్స సంవరాయ పటిపజ్జతి। రక్ఖతి చక్ఖున్ద్రియం। చక్ఖున్ద్రియే సంవరం ఆపజ్జతి॥ సోతేన సద్దం సుత్వా… ఘానేన గన్ధం ఘాయిత్వా… జివ్హాయ రసం సాయిత్వా… కాయేన ఫోట్ఠబ్బం ఫుసిత్వా… మనసా ధమ్మం విఞ్ఞాయ న నిమిత్తగ్గాహీ హోతి నానుబ్యఞ్జనగ్గాహీ॥ యత్వాధికరణమేనం మనిన్ద్రియం అసంవుతం విహరన్తం అభిజ్ఝాదోమనస్సా పాపకా అకుసలా ధమ్మా అన్వాస్సవేయ్యుం। తస్స సంవరాయ పటిపజ్జతి। రక్ఖతి మనిన్ద్రియం। మనిన్ద్రియే సంవరం ఆపజ్జతి॥ ఏవం ఖో। ఆవుసో। ఇన్ద్రియేసు గుత్తద్వారో హోతి॥>
      text <కథఞ్చావుసో। భోజనే మత్తఞ్ఞూ హోతి॥ ఇధావుసో। భిక్ఖు పటిసఙ్ఖా యోనిసో ఆహారం ఆహారేతి నేవ దవాయ। న మదాయ। న మణ్డనాయ। న విభూసనాయ। యావదేవ ఇమస్స కాయస్స ఠితియా యాపనాయ। విహింసూపరతియా। బ్రహ్మచరియానుగ్గహాయ॥ ఇతి పురాణఞ్చ వేదనం పటిహఙ్ఖామి। నవఞ్చ వేదనం న ఉప్పాదేస్సామి। యాత్రా చ మే భవిస్సతి। అనవజ్జతా చ ఫాసువిహారో చాతి॥ ఏవం ఖో। ఆవుసో। భోజనే మత్తఞ్ఞూ హోతి॥>
      text <కథఞ్చావుసో। జాగరియం అనుయుత్తో హోతి॥ ఇధావుసో। భిక్ఖు దివసం చఙ్కమేన నిసజ్జాయ ఆవరణీయేహి ధమ్మేహి చిత్తం పరిసోధేతి॥ రత్తియా పఠమం యామం చఙ్కమేన నిసజ్జాయ ఆవరణీయేహి ధమ్మేహి చిత్తం పరిసోధేతి॥ రత్తియా మజ్ఝిమం యామం దక్ఖిణేన పస్సేన సీహసేయ్యం కప్పేతి పాదే పాదం అచ్చాధాయ సతో సమ్పజానో। ఉట్ఠానసఞ్ఞం మనసి కరిత్వా॥ రత్తియా పచ్ఛిమం యామం పచ్చుట్ఠాయ చఙ్కమేన నిసజ్జాయ ఆవరణీయేహి ధమ్మేహి చిత్తం పరిసోధేతి॥ ఏవం ఖో। ఆవుసో। జాగరియం అనుయుత్తో హోతి॥ తస్మాతిహావుసో। ఏవం సిక్ఖితబ్బం ఇన్ద్రియేసు గుత్తద్వారా భవిస్సామ। భోజనే మత్తఞ్ఞునో। జాగరియం అనుయుత్తాతి॥ ఏవఞ్హి వో। ఆవుసో। సిక్ఖితబ్బన్తి॥ సత్తమం॥>
    text <౮॥ రాహులోవాదసుత్తం>
      text <౧౨౧>, <ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ అథ ఖో భగవతో రహోగతస్స పటిసల్లీనస్స ఏవం చేతసో పరివితక్కో ఉదపాది పరిపక్కా ఖో రాహులస్స విముత్తిపరిపాచనియా ధమ్మా। యంనూనాహం రాహులం ఉత్తరిం ఆసవానం ఖయే వినేయ్యన్తి॥ అథ ఖో భగవా పుబ్బణ్హసమయం నివాసేత్వా పత్తచీవరమాదాయ సావత్థియం పిణ్డాయ చరిత్వా పచ్ఛాభత్తం పిణ్డపాతపటిక్కన్తో ఆయస్మన్తం రాహులం ఆమన్తేసి గణ్హాహి। రాహుల। నిసీదనం॥ యేన అన్ధవనం తేనుపసఙ్కమిస్సామ దివావిహారాయాతి॥ ఏవం। భన్తేతి ఖో ఆయస్మా రాహులో భగవతో పటిస్సుత్వా నిసీదనం ఆదాయ భగవన్తం పిట్ఠితో పిట్ఠితో అనుబన్ధి॥>
      text <తేన ఖో పన సమయేన అనేకాని దేవతాసహస్సాని భగవన్తం అనుబన్ధాని హోన్తి అజ్జ భగవా ఆయస్మన్తం రాహులం ఉత్తరిం ఆసవానం ఖయే వినేస్సతీతి॥ అథ ఖో భగవా అన్ధవనం అజ్ఝోగాహేత్వా అఞ్ఞతరస్మిం రుక్ఖమూలే పఞ్ఞత్తే ఆసనే నిసీది॥ ఆయస్మాపి ఖో రాహులో భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నం ఖో ఆయస్మన్తం రాహులం భగవా ఏతదవోచ>
      text <తం కిం మఞ్ఞసి। రాహుల। చక్ఖు నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే॥>
      text <రూపా నిచ్చా వా అనిచ్చా వాతి॥>
      text <అనిచ్చా। భన్తే…పే॰…॥>
      text <చక్ఖువిఞ్ఞాణం నిచ్చం వా అనిచ్చం వాతి॥>
      text <అనిచ్చం। భన్తే…పే॰…॥>
      text <చక్ఖుసమ్ఫస్సో నిచ్చో వా అనిచ్చో వాతి॥>
      text <అనిచ్చో। భన్తే…పే॰…॥>
      text <యమ్పిదం చక్ఖుసమ్ఫస్సపచ్చయా ఉప్పజ్జతి వేదనాగతం। సఞ్ఞాగతం। సఙ్ఖారగతం। విఞ్ఞాణగతం। తమ్పి నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే…పే॰…॥>
      text <జివ్హా నిచ్చా వా అనిచ్చా వాతి॥>
      text <అనిచ్చా। భన్తే…పే॰…॥>
      text <జివ్హావిఞ్ఞాణం నిచ్చం వా అనిచ్చం వాతి॥>
      text <అనిచ్చం। భన్తే…పే॰…॥>
      text <జివ్హాసమ్ఫస్సో నిచ్చో వా అనిచ్చో వాతి॥>
      text <అనిచ్చో। భన్తే…పే॰…॥>
      text <యమ్పిదం జివ్హాసమ్ఫస్సపచ్చయా ఉప్పజ్జతి వేదనాగతం। సఞ్ఞాగతం। సఙ్ఖారగతం। విఞ్ఞాణగతం। తమ్పి నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే…పే॰…॥>
      text <మనో నిచ్చో వా అనిచ్చో వాతి॥>
      text <అనిచ్చో। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే॥>
      text <ధమ్మా నిచ్చా వా అనిచ్చా వాతి॥>
      text <అనిచ్చా। భన్తే…పే॰…॥>
      text <మనోవిఞ్ఞాణం నిచ్చం వా అనిచ్చం వాతి॥>
      text <అనిచ్చం। భన్తే…పే॰…॥>
      text <మనోసమ్ఫస్సో నిచ్చో వా అనిచ్చో వాతి॥>
      text <అనిచ్చో। భన్తే…పే॰…॥>
      text <యమ్పిదం మనోసమ్ఫస్సపచ్చయా ఉప్పజ్జతి వేదనాగతం। సఞ్ఞాగతం। సఙ్ఖారగతం। విఞ్ఞాణగతం। తమ్పి నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే॥>
      text <ఏవం పస్సం। రాహుల। సుతవా అరియసావకో చక్ఖుస్మిమ్పి నిబ్బిన్దతి। రూపేసుపి నిబ్బిన్దతి। చక్ఖువిఞ్ఞాణేపి నిబ్బిన్దతి। చక్ఖుసమ్ఫస్సేపి నిబ్బిన్దతి। యమ్పిదం చక్ఖుసమ్ఫస్సపచ్చయా ఉప్పజ్జతి వేదనాగతం సఞ్ఞాగతం సఙ్ఖారగతం విఞ్ఞాణగతం తస్మిమ్పి నిబ్బిన్దతి…పే॰… జివ్హాయపి నిబ్బిన్దతి। రసేసుపి నిబ్బిన్దతి। జివ్హావిఞ్ఞాణేపి నిబ్బిన్దతి। జివ్హాసమ్ఫస్సేపి నిబ్బిన్దతి। యమ్పిదం జివ్హాసమ్ఫస్సపచ్చయా ఉప్పజ్జతి వేదనాగతం సఞ్ఞాగతం సఙ్ఖారగతం విఞ్ఞాణగతం తస్మిమ్పి నిబ్బిన్దతి…పే॰…॥>
      text <మనస్మిమ్పి నిబ్బిన్దతి। ధమ్మేసుపి నిబ్బిన్దతి। మనోవిఞ్ఞాణేపి నిబ్బిన్దతి। మనోసమ్ఫస్సేపి నిబ్బిన్దతి। యమ్పిదం మనోసమ్ఫస్సపచ్చయా ఉప్పజ్జతి వేదనాగతం సఞ్ఞాగతం సఙ్ఖారగతం విఞ్ఞాణగతం తస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥>
      text <ఇదమవోచ భగవా॥ అత్తమనో ఆయస్మా రాహులో భగవతో భాసితం అభినన్ది॥ ఇమస్మిఞ్చ పన వేయ్యాకరణస్మిం భఞ్ఞమానే ఆయస్మతో రాహులస్స అనుపాదాయ ఆసవేహి చిత్తం విముచ్చి॥ అనేకానఞ్చ దేవతాసహస్సానం విరజం వీతమలం ధమ్మచక్ఖుం ఉదపాది యం కిఞ్చి సముదయధమ్మం। సబ్బం తం నిరోధధమ్మన్తి॥ అట్ఠమం॥>
    text <౯॥ సంయోజనియధమ్మసుత్తం>
      text <౧౨౨>, <సంయోజనియే చ। భిక్ఖవే। ధమ్మే దేసేస్సామి సంయోజనఞ్చ॥ తం సుణాథ॥ కతమే చ। భిక్ఖవే। సంయోజనియా ధమ్మా। కతమఞ్చ సంయోజనం॥ సన్తి। భిక్ఖవే। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ ఇమే వుచ్చన్తి। భిక్ఖవే। సంయోజనియా ధమ్మా॥ యో తత్థ ఛన్దరాగో। తం తత్థ సంయోజనం…పే॰… సన్తి। భిక్ఖవే। జివ్హావిఞ్ఞేయ్యా రసా…పే॰… సన్తి। భిక్ఖవే। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ ఇమే వుచ్చన్తి। భిక్ఖవే। సంయోజనియా ధమ్మా॥ యో తత్థ ఛన్దరాగో తం తత్థ సంయోజనన్తి॥ నవమం॥>
    text <౧౦॥ ఉపాదానియధమ్మసుత్తం>
      text <౧౨౩>, <ఉపాదానియే చ। భిక్ఖవే। ధమ్మే దేసేస్సామి ఉపాదానఞ్చ॥ తం సుణాథ॥ కతమే చ। భిక్ఖవే। ఉపాదానియా ధమ్మా। కతమఞ్చ ఉపాదానం॥ సన్తి। భిక్ఖవే। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ ఇమే వుచ్చన్తి। భిక్ఖవే। ఉపాదానియా ధమ్మా॥ యో తత్థ ఛన్దరాగో। తం తత్థ ఉపాదానం…పే॰… సన్తి। భిక్ఖవే। జివ్హావిఞ్ఞేయ్యా రసా…పే॰… సన్తి। భిక్ఖవే। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ ఇమే వుచ్చన్తి। భిక్ఖవే। ఉపాదానియా ధమ్మా॥ యో తత్థ ఛన్దరాగో తం తత్థ ఉపాదానన్తి॥ దసమం॥>
      stand <లోకకామగుణవగ్గో ద్వాదసమో॥>
      text <తస్సుద్దానం>
  text <౧౩॥ గహపతివగ్గో>
    text <౧॥ వేసాలీసుత్తం>
      text <౧౨౪>, <ఏకం సమయం భగవా వేసాలియం విహరతి మహావనే కూటాగారసాలాయం॥ అథ ఖో ఉగ్గో గహపతి వేసాలికో యేన భగవా తేనుపసఙ్కమి। ఉపసఙ్కమిత్వా ఏకమన్తం నిసీది॥ ఏకమన్తం నిసిన్నో ఖో ఉగ్గో గహపతి వేసాలికో భగవన్తం ఏతదవోచ కో ను ఖో। భన్తే। హేతు। కో పచ్చయో యేన మిధేకచ్చే సత్తా దిట్ఠేవ ధమ్మే నో పరినిబ్బాయన్తి॥ కో పన। భన్తే। హేతు। కో పచ్చయో యేన మిధేకచ్చే సత్తా దిట్ఠేవ ధమ్మే పరినిబ్బాయన్తీతి॥>
      text <సన్తి ఖో। గహపతి। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి॥ తస్స తం అభినన్దతో అభివదతో అజ్ఝోసాయ తిట్ఠతో తన్నిస్సితం విఞ్ఞాణం హోతి తదుపాదానం॥ సఉపాదానో। గహపతి। భిక్ఖు నో పరినిబ్బాయతి…పే॰… సన్తి ఖో। గహపతి। జివ్హావిఞ్ఞేయ్యా రసా…పే॰… సన్తి ఖో। గహపతి। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి॥ తస్స తం అభినన్దతో అభివదతో అజ్ఝోసాయ తిట్ఠతో తన్నిస్సితం విఞ్ఞాణం హోతి తదుపాదానం॥ సఉపాదానో। గహపతి। భిక్ఖు నో పరినిబ్బాయతి॥ అయం ఖో। గహపతి। హేతు। అయం పచ్చయో యేన మిధేకచ్చే సత్తా దిట్ఠేవ ధమ్మే నో పరినిబ్బాయన్తి॥>
      text <సన్తి చ ఖో। గహపతి। చక్ఖువిఞ్ఞేయ్యా రూపా। ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి॥ తస్స తం అనభినన్దతో అనభివదతో అనజ్ఝోసాయ తిట్ఠతో న తన్నిస్సితం విఞ్ఞాణం హోతి। న తదుపాదానం॥ అనుపాదానో। గహపతి। భిక్ఖు పరినిబ్బాయతి…పే॰… సన్తి ఖో। గహపతి। జివ్హావిఞ్ఞేయ్యా రసా…పే॰… సన్తి ఖో। గహపతి। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి। తస్స తం అనభినన్దతో అనభివదతో అనజ్ఝోసాయ తిట్ఠతో॥ న తన్నిస్సితం విఞ్ఞాణం హోతి। న తదుపాదానం॥ అనుపాదానో। గహపతి। భిక్ఖు పరినిబ్బాయతి॥ అయం ఖో। గహపతి। హేతు అయం పచ్చయో యేన మిధేకచ్చే సత్తా దిట్ఠేవ ధమ్మే పరినిబ్బాయన్తీతి॥ పఠమం॥>
    text <౨॥ వజ్జీసుత్తం>
      text <౧౨౫>, <ఏకం సమయం భగవా వజ్జీసు విహరతి హత్థిగామే॥ అథ ఖో ఉగ్గో గహపతి హత్థిగామకో యేన భగవా తేనుపసఙ్కమి। ఉపసఙ్కమిత్వా ఏకమన్తం నిసీది॥ ఏకమన్తం నిసిన్నో ఖో ఉగ్గో గహపతి హత్థిగామకో భగవన్తం ఏతదవోచ కో ను ఖో। భన్తే। హేతు కో పచ్చయో యేన మిధేకచ్చే సత్తా దిట్ఠేవ ధమ్మే నో పరినిబ్బాయన్తి॥ కో పన। భన్తే హేతు కో పచ్చయో యేన మిధేకచ్చే సత్తా దిట్ఠేవ ధమ్మే పరినిబ్బాయన్తీతి॥ యథా పురిమసుత్తన్తం। ఏవం విత్థారేతబ్బం॥ అయం ఖో। గహపతి। హేతు అయం పచ్చయో యేన మిధేకచ్చే సత్తా దిట్ఠేవ ధమ్మే పరినిబ్బాయన్తీతి॥ దుతియం॥>
    text <౩॥ నాళన్దసుత్తం>
      text <౧౨౬>, <ఏకం సమయం భగవా నాళన్దాయం విహరతి పావారికమ్బవనే॥ అథ ఖో। ఉపాలి గహపతి। యేన భగవా తేనుపసఙ్కమి…పే॰… ఏకమన్తం నిసిన్నో ఖో। ఉపాలి గహపతి। భగవన్తం ఏతదవోచ కో ను ఖో। భన్తే। హేతు। కో పచ్చయో యేన మిధేకచ్చే సత్తా దిట్ఠేవ ధమ్మే నో పరినిబ్బాయన్తి॥ కో పన। భన్తే। హేతు। కో పచ్చయో యేన మిధేకచ్చే సత్తా దిట్ఠేవ ధమ్మే పరినిబ్బాయన్తీతి॥ యథా పురిమసుత్తన్తం। ఏవం విత్థారేతబ్బం॥ అయం ఖో। గహపతి। హేతు అయం పచ్చయో యేన మిధేకచ్చే సత్తా దిట్ఠేవ ధమ్మే పరినిబ్బాయన్తీతి॥ తతియం॥>
    text <౪॥ భారద్వాజసుత్తం>
      text <౧౨౭>, <ఏకం సమయం ఆయస్మా పిణ్డోలభారద్వాజో కోసమ్బియం విహరతి ఘోసితారామే॥ అథ ఖో రాజా ఉదేనో యేనాయస్మా పిణ్డోలభారద్వాజో తేనుపసఙ్కమి। ఉపసఙ్కమిత్వా ఆయస్మతా పిణ్డోలభారద్వాజేన సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో రాజా ఉదేనో ఆయస్మన్తం పిణ్డోలభారద్వాజం ఏతదవోచ కో ను ఖో। భో భారద్వాజ। హేతు కో పచ్చయో యేనిమే దహరా భిక్ఖూ సుసూ కాళకేసా భద్రేన యోబ్బనేన సమన్నాగతా పఠమేన వయసా అనికీళితావినో కామేసు యావజీవం పరిపుణ్ణం పరిసుద్ధం బ్రహ్మచరియం చరన్తి। అద్ధానఞ్చ ఆపాదేన్తీతి॥ వుత్తం ఖో ఏతం। మహారాజ। తేన భగవతా జానతా పస్సతా అరహతా సమ్మాసమ్బుద్ధేన ఏథ తుమ్హే। భిక్ఖవే। మాతుమత్తీసు మాతుచిత్తం ఉపట్ఠపేథ। భగినిమత్తీసు భగినిచిత్తం ఉపట్ఠపేథ। ధీతుమత్తీసు ధీతుచిత్తం ఉపట్ఠపేథాతి॥ అయం ఖో। మహారాజ। హేతు। అయం పచ్చయో యేనిమే దహరా భిక్ఖూ సుసూ కాళకేసా భద్రేన యోబ్బనేన సమన్నాగతా పఠమేన వయసా అనికీళితావినో కామేసు యావజీవం పరిపుణ్ణం పరిసుద్ధం బ్రహ్మచరియం చరన్తి। అద్ధానఞ్చ ఆపాదేన్తీతి॥>
      text <లోలం ఖో। భో భారద్వాజ। చిత్తం॥ అప్పేకదా మాతుమత్తీసుపి లోభధమ్మా ఉప్పజ్జన్తి। భగినిమత్తీసుపి లోభధమ్మా ఉప్పజ్జన్తి। ధీతుమత్తీసుపి లోభధమ్మా ఉప్పజ్జన్తి॥ అత్థి ను ఖో। భో భారద్వాజ। అఞ్ఞో చ హేతు। అఞ్ఞో చ పచ్చయో యేనిమే దహరా భిక్ఖూ సుసూ కాళకేసా…పే॰… అద్ధానఞ్చ ఆపాదేన్తీతి॥>
      text <వుత్తం ఖో ఏతం। మహారాజ। తేన భగవతా జానతా పస్సతా అరహతా సమ్మాసమ్బుద్ధేన ఏథ తుమ్హే। భిక్ఖవే। ఇమమేవ కాయం ఉద్ధం పాదతలా అధో కేసమత్థకా తచపరియన్తం పూరం నానప్పకారస్స అసుచినో పచ్చవేక్ఖథ అత్థి ఇమస్మిం కాయే కేసా లోమా నఖా దన్తా తచో మంసం న్హారు అట్ఠి అట్ఠిమిఞ్జం వక్కం హదయం యకనం కిలోమకం పిహకం పప్ఫాసం అన్తం అన్తగుణం ఉదరియం కరీసం పిత్తం సేమ్హం పుబ్బో లోహితం సేదో మేదో అస్సు వసా ఖేళో సిఙ్ఘాణికా లసికా ముత్తన్తి॥ అయమ్పి ఖో। మహారాజ। హేతు। అయం పచ్చయో యేనిమే దహరా భిక్ఖూ సుసూ కాళకేసా…పే॰… అద్ధానఞ్చ ఆపాదేన్తీతి॥ యే తే। భో భారద్వాజ। భిక్ఖూ భావితకాయా భావితసీలా భావితచిత్తా భావితపఞ్ఞా। తేసం తం సుకరం హోతి॥ యే చ ఖో తే। భో భారద్వాజ। భిక్ఖూ అభావితకాయా అభావితసీలా అభావితచిత్తా అభావితపఞ్ఞా। తేసం తం దుక్కరం హోతి॥ అప్పేకదా। భో భారద్వాజ। అసుభతో మనసి కరిస్సామీతి సుభతోవ ఆగచ్ఛతి॥ అత్థి ను ఖో। భో భారద్వాజ। అఞ్ఞో చ ఖో హేతు అఞ్ఞో చ పచ్చయో యేనిమే దహరా భిక్ఖూ సుసూ కాళకేసా…పే॰… అద్ధానఞ్చ ఆపాదేన్తీతి॥>
      text <వుత్తం ఖో ఏతం। మహారాజ। తేన భగవతా జానతా పస్సతా అరహతా సమ్మాసమ్బుద్ధేన ఏథ తుమ్హే। భిక్ఖవే। ఇన్ద్రియేసు గుత్తద్వారా విహరథ॥ చక్ఖునా రూపం దిస్వా మా నిమిత్తగ్గాహినో అహువత్థ। మానుబ్యఞ్జనగ్గాహినో॥ యత్వాధికరణమేనం చక్ఖున్ద్రియం అసంవుతం విహరన్తం అభిజ్ఝాదోమనస్సా పాపకా అకుసలా ధమ్మా అన్వాస్సవేయ్యుం। తస్స సంవరాయ పటిపజ్జథ॥ రక్ఖథ చక్ఖున్ద్రియం। చక్ఖున్ద్రియే సంవరం ఆపజ్జథ॥ సోతేన సద్దం సుత్వా…పే॰… ఘానేన గన్ధం ఘాయిత్వా… జివ్హాయ రసం సాయిత్వా… కాయేన ఫోట్ఠబ్బం ఫుసిత్వా… మనసా ధమ్మం విఞ్ఞాయ మా నిమిత్తగ్గాహినో అహువత్థ। మానుబ్యఞ్జనగ్గాహినో॥ యత్వాధికరణమేనం మనిన్ద్రియం అసంవుతం విహరన్తం అభిజ్ఝాదోమనస్సా పాపకా అకుసలా ధమ్మా అన్వాస్సవేయ్యుం। తస్స సంవరాయ పటిపజ్జథ॥ రక్ఖథ మనిన్ద్రియం। మనిన్ద్రియే సంవరం ఆపజ్జథాతి॥ అయమ్పి ఖో। మహారాజ। హేతు అయం పచ్చయో యేనిమే దహరా భిక్ఖూ సుసూ కాళకేసా భద్రేన యోబ్బనేన సమన్నాగతా పఠమేన వయసా అనికీళితావినో కామేసు యావజీవం పరిపుణ్ణం పరిసుద్ధం బ్రహ్మచరియం చరన్తి। అద్ధానఞ్చ ఆపాదేన్తీతి॥>
      text <అచ్ఛరియం। భో భారద్వాజ। అబ్భుతం। భో భారద్వాజ॥ యావ సుభాసితం చిదం। భో భారద్వాజ। తేన భగవతా జానతా పస్సతా అరహతా సమ్మాసమ్బుద్ధేన॥ ఏసోవ ఖో। భో భారద్వాజ। హేతు। ఏస పచ్చయో యేనిమే దహరా భిక్ఖూ సుసూ కాళకేసా భద్రేన యోబ్బనేన సమన్నాగతా పఠమేన వయసా అనికీళితావినో కామేసు యావజీవం పరిపుణ్ణం పరిసుద్ధం బ్రహ్మచరియం చరన్తి। అద్ధానఞ్చ ఆపాదేన్తీతి॥ అహమ్పి ఖో। భో భారద్వాజ। యస్మిం సమయే అరక్ఖితేనేవ కాయేన। అరక్ఖితాయ వాచాయ। అరక్ఖితేన చిత్తేన। అనుపట్ఠితాయ సతియా। అసంవుతేహి ఇన్ద్రియేహి అన్తేపురం పవిసామి। అతివియ మం తస్మిం సమయే లోభధమ్మా పరిసహన్తి॥ యస్మిఞ్చ ఖ్వాహం। భో భారద్వాజ। సమయే రక్ఖితేనేవ కాయేన। రక్ఖితాయ వాచాయ। రక్ఖితేన చిత్తేన। ఉపట్ఠితాయ సతియా। సంవుతేహి ఇన్ద్రియేహి అన్తేపురం పవిసామి। న మం తథా తస్మిం సమయే లోభధమ్మా పరిసహన్తి॥ అభిక్కన్తం। భో భారద్వాజ। అభిక్కన్తం। భో భారద్వాజ॥ సేయ్యథాపి। భో భారద్వాజ। నిక్కుజ్జితం వా ఉక్కుజ్జేయ్య। పటిచ్ఛన్నం వా వివరేయ్య। మూళ్హస్స వా మగ్గం ఆచిక్ఖేయ్య। అన్ధకారే వా తేలపజ్జోతం ధారేయ్య। చక్ఖుమన్తో రూపాని దక్ఖన్తీతి। ఏవమేవం భోతా భారద్వాజేన అనేకపరియాయేన ధమ్మో పకాసితో॥ ఏసాహం। భో భారద్వాజ। తం భగవన్తం సరణం గచ్ఛామి। ధమ్మఞ్చ। భిక్ఖుసఙ్ఘఞ్చ॥ ఉపాసకం మం భవం భారద్వాజో ధారేతు అజ్జతగ్గే పాణుపేతం సరణం గతన్తి॥ చతుత్థం॥>
    text <౫॥ సోణసుత్తం>
      text <౧౨౮>, <ఏకం సమయం భగవా రాజగహే విహరతి వేళువనే కలన్దకనివాపే॥ అథ ఖో సోణో గహపతిపుత్తో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో సోణో గహపతిపుత్తో భగవన్తం ఏతదవోచ కో ను ఖో। భన్తే। హేతు। కో పచ్చయో యేన మిధేకచ్చే సత్తా దిట్ఠేవ ధమ్మే నో పరినిబ్బాయన్తి॥ కో పన। భన్తే। హేతు। కో పచ్చయో యేన మిధేకచ్చే సత్తా దిట్ఠేవ ధమ్మే పరినిబ్బాయన్తీతి॥ యథా పురిమసుత్తన్తం। ఏవం విత్థారేతబ్బం॥ అయం ఖో। సోణ। హేతు। అయం పచ్చయో యేన మిధేకచ్చే సత్తా దిట్ఠేవ ధమ్మే పరినిబ్బాయన్తీతి॥ పఞ్చమం॥>
    text <౬॥ ఘోసితసుత్తం>
      text <౧౨౯>, <ఏకం సమయం ఆయస్మా ఆనన్దో కోసమ్బియం విహరతి ఘోసితారామే॥ అథ ఖో ఘోసితో గహపతి యేనాయస్మా ఆనన్దో తేనుపసఙ్కమి…పే॰… ఏకమన్తం నిసిన్నో ఖో ఘోసితో గహపతి ఆయస్మన్తం ఆనన్దం ఏతదవోచ ధాతునానత్తం। ధాతునానత్తన్తి। భన్తే ఆనన్ద। వుచ్చతి॥ కిత్తావతా ను ఖో। భన్తే। ధాతునానత్తం వుత్తం భగవతాతి॥ సంవిజ్జతి ఖో। గహపతి। చక్ఖుధాతు। రూపా చ మనాపా। చక్ఖువిఞ్ఞాణఞ్చ సుఖవేదనియం॥ ఫస్సం పటిచ్చ ఉప్పజ్జతి సుఖా వేదనా॥ సంవిజ్జతి ఖో। గహపతి। చక్ఖుధాతు। రూపా చ అమనాపా। చక్ఖువిఞ్ఞాణఞ్చ దుక్ఖవేదనియం॥ ఫస్సం పటిచ్చ ఉప్పజ్జతి దుక్ఖా వేదనా॥ సంవిజ్జతి ఖో। గహపతి। చక్ఖుధాతు। రూపా చ మనాపా ఉపేక్ఖావేదనియా। చక్ఖువిఞ్ఞాణఞ్చ అదుక్ఖమసుఖవేదనియం॥ ఫస్సం పటిచ్చ ఉప్పజ్జతి అదుక్ఖమసుఖా వేదనా…పే॰… సంవిజ్జతి ఖో। గహపతి। జివ్హాధాతు। రసా చ మనాపా। జివ్హావిఞ్ఞాణఞ్చ సుఖవేదనియం॥ ఫస్సం పటిచ్చ ఉప్పజ్జతి సుఖా వేదనా॥ సంవిజ్జతి ఖో। గహపతి। జివ్హాధాతు। రసా చ అమనాపా। జివ్హావిఞ్ఞాణఞ్చ దుక్ఖవేదనియం॥ ఫస్సం పటిచ్చ ఉప్పజ్జతి దుక్ఖా వేదనా॥ సంవిజ్జతి ఖో। గహపతి। జివ్హాధాతు। రసా చ ఉపేక్ఖావేదనియా। జివ్హావిఞ్ఞాణఞ్చ అదుక్ఖమసుఖవేదనియం॥ ఫస్సం పటిచ్చ ఉప్పజ్జతి అదుక్ఖమసుఖా వేదనా…పే॰… సంవిజ్జతి ఖో। గహపతి। మనోధాతు। ధమ్మా చ మనాపా। మనోవిఞ్ఞాణఞ్చ సుఖవేదనియం॥ ఫస్సం పటిచ్చ ఉప్పజ్జతి సుఖా వేదనా॥ సంవిజ్జతి ఖో। గహపతి। మనోధాతు। ధమ్మా చ అమనాపా। మనోవిఞ్ఞాణఞ్చ దుక్ఖవేదనియం॥ ఫస్సం పటిచ్చ ఉప్పజ్జతి దుక్ఖా వేదనా॥ సంవిజ్జతి ఖో। గహపతి। మనోధాతు। ధమ్మా చ ఉపేక్ఖావేదనియా। మనోవిఞ్ఞాణఞ్చ అదుక్ఖమసుఖవేదనియం॥ ఫస్సం పటిచ్చ ఉప్పజ్జతి అదుక్ఖమసుఖా వేదనా॥ ఏత్తావతా ఖో। గహపతి। ధాతునానత్తం వుత్తం భగవతాతి॥ ఛట్ఠం॥>
    text <౭॥ హాలిద్దికానిసుత్తం>
      text <౧౩౦>, <ఏకం సమయం ఆయస్మా మహాకచ్చానో అవన్తీసు విహరతి కురరఘరే పపాతే పబ్బతే॥ అథ ఖో హాలిద్దికాని గహపతి యేనాయస్మా మహాకచ్చానో తేనుపసఙ్కమి…పే॰… ఏకమన్తం నిసిన్నో ఖో హాలిద్దికాని గహపతి ఆయస్మన్తం మహాకచ్చానం ఏతదవోచ వుత్తమిదం। భన్తే। భగవతా ధాతునానత్తం పటిచ్చ ఉప్పజ్జతి ఫస్సనానత్తం। ఫస్సనానత్తం పటిచ్చ ఉప్పజ్జతి వేదనానానత్తన్తి॥ కథం ను ఖో। భన్తే। ధాతునానత్తం పటిచ్చ ఉప్పజ్జతి ఫస్సనానత్తం। ఫస్సనానత్తం పటిచ్చ ఉప్పజ్జతి వేదనానానత్తన్తి॥ ఇధ। గహపతి। భిక్ఖు చక్ఖునా రూపం దిస్వా మనాపం ఇత్థేతన్తి పజానాతి చక్ఖువిఞ్ఞాణం సుఖవేదనియఞ్చ॥ ఫస్సం పటిచ్చ ఉప్పజ్జతి సుఖా వేదనా॥ చక్ఖునా ఖో పనేవ రూపం దిస్వా అమనాపం ఇత్థేతన్తి పజానాతి చక్ఖువిఞ్ఞాణం దుక్ఖవేదనియఞ్చ॥ ఫస్సం పటిచ్చ ఉప్పజ్జతి దుక్ఖా వేదనా॥ చక్ఖునా ఖో పనేవ రూపం దిస్వా ఉపేక్ఖాట్ఠానియం ఇత్థేతన్తి పజానాతి చక్ఖువిఞ్ఞాణం అదుక్ఖమసుఖవేదనియఞ్చ॥ ఫస్సం పటిచ్చ ఉప్పజ్జతి అదుక్ఖమసుఖా వేదనా॥>
      text <పున చపరం। గహపతి। భిక్ఖు సోతేన సద్దం సుత్వా…పే॰… ఘానేన గన్ధం ఘాయిత్వా…పే॰… జివ్హాయ రసం సాయిత్వా…పే॰… కాయేన ఫోట్ఠబ్బం ఫుసిత్వా…పే॰… మనసా ధమ్మం విఞ్ఞాయ మనాపం ఇత్థేతన్తి పజానాతి మనోవిఞ్ఞాణం సుఖవేదనియఞ్చ॥ ఫస్సం పటిచ్చ ఉప్పజ్జతి సుఖా వేదనా॥ మనసా ఖో పనేవ ధమ్మం విఞ్ఞాయ అమనాపం ఇత్థేతన్తి పజానాతి మనోవిఞ్ఞాణం దుక్ఖవేదనియఞ్చ॥ ఫస్సం పటిచ్చ ఉప్పజ్జతి దుక్ఖా వేదనా॥ మనసా ఖో పనేవ ధమ్మం విఞ్ఞాయ ఉపేక్ఖాట్ఠానియం ఇత్థేతన్తి పజానాతి మనోవిఞ్ఞాణం అదుక్ఖమసుఖవేదనియఞ్చ॥ ఫస్సం పటిచ్చ ఉప్పజ్జతి అదుక్ఖమసుఖా వేదనా॥ ఏవం ఖో। గహపతి। ధాతునానత్తం పటిచ్చ ఉప్పజ్జతి ఫస్సనానత్తం। ఫస్సనానత్తం పటిచ్చ ఉప్పజ్జతి వేదనానానత్తన్తి॥ సత్తమం॥>
    text <౮॥ నకులపితుసుత్తం>
      text <౧౩౧>, <ఏకం సమయం భగవా భగ్గేసు విహరతి సుసుమారగిరే భేసకళావనే మిగదాయే॥ అథ ఖో నకులపితా గహపతి యేన భగవా తేనుపసఙ్కమి…పే॰… ఏకమన్తం నిసిన్నో ఖో నకులపితా గహపతి భగవన్తం ఏతదవోచ కో ను ఖో। భన్తే। హేతు। కో పచ్చయో యేన మిధేకచ్చే సత్తా దిట్ఠేవ ధమ్మే నో పరినిబ్బాయన్తి॥ కో పన। భన్తే। హేతు। కో పచ్చయో యేన మిధేకచ్చే సత్తా దిట్ఠేవ ధమ్మే పరినిబ్బాయన్తీతి॥ సన్తి ఖో। గహపతి। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి॥ తస్స తం అభినన్దతో అభివదతో అజ్ఝోసాయ తిట్ఠతో తన్నిస్సితం విఞ్ఞాణం హోతి తదుపాదానం॥ సఉపాదానో। గహపతి। భిక్ఖు నో పరినిబ్బాయతి…పే॰… సన్తి ఖో। గహపతి। జివ్హావిఞ్ఞేయ్యా రసా…పే॰… సన్తి ఖో। గహపతి। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు అభినన్దతి అభివదతి అజ్ఝోసాయ తిట్ఠతి॥ తస్స తం అభినన్దతో అభివదతో అజ్ఝోసాయ తిట్ఠతో తన్నిస్సితం విఞ్ఞాణం హోతి తదుపాదానం॥ సఉపాదానో। గహపతి। భిక్ఖు నో పరినిబ్బాయతి॥ అయం ఖో। గహపతి। హేతు అయం పచ్చయో యేన మిధేకచ్చే సత్తా దిట్ఠేవ ధమ్మే నో పరినిబ్బాయన్తి॥>
      text <సన్తి చ ఖో। గహపతి। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖునాభినన్దతి నాభివదతి నాజ్ఝోసాయ తిట్ఠతి॥ తస్స తం అనభినన్దతో అనభివదతో అనజ్ఝోసాయ తిట్ఠతో న తన్నిస్సితం విఞ్ఞాణం హోతి। న తదుపాదానం॥ అనుపాదానో। గహపతి। భిక్ఖు పరినిబ్బాయతి…పే॰… సన్తి ఖో। గహపతి। జివ్హావిఞ్ఞేయ్యా రసా…పే॰… సన్తి ఖో। గహపతి। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి॥ తస్స తం నాభినన్దతో నాభివదతో అనజ్ఝోసాయ తిట్ఠతో న తన్నిస్సితం విఞ్ఞాణం హోతి న తదుపాదానం॥ అనుపాదానో। గహపతి। భిక్ఖు పరినిబ్బాయతి॥ అయం ఖో। గహపతి। హేతు। అయం పచ్చయో యేన మిధేకచ్చే సత్తా దిట్ఠేవ ధమ్మే పరినిబ్బాయన్తీతి॥ అట్ఠమం॥>
    text <౯॥ లోహిచ్చసుత్తం>
      text <౧౩౨>, <ఏకం సమయం ఆయస్మా మహాకచ్చానో అవన్తీసు విహరతి మక్కరకతే అరఞ్ఞకుటికాయం॥ అథ ఖో లోహిచ్చస్స బ్రాహ్మణస్స సమ్బహులా అన్తేవాసికా కట్ఠహారకా మాణవకా యేనాయస్మతో మహాకచ్చానస్స అరఞ్ఞకుటికా తేనుపసఙ్కమింసు। ఉపసఙ్కమిత్వా పరితో పరితో కుటికాయ అనుచఙ్కమన్తి అనువిచరన్తి ఉచ్చాసద్దా మహాసద్దా కానిచి కానిచి సేలేయ్యకాని కరోన్తి ఇమే పన ముణ్డకా సమణకా ఇబ్భా కణ్హా బన్ధుపాదాపచ్చా। ఇమేసం భరతకానం సక్కతా గరుకతా మానితా పూజితా అపచితాతి॥ అథ ఖో ఆయస్మా మహాకచ్చానో విహారా నిక్ఖమిత్వా తే మాణవకే ఏతదవోచ మా మాణవకా సద్దమకత్థ। ధమ్మం వో భాసిస్సామీతి॥ ఏవం వుత్తే। తే మాణవకా తుణ్హీ అహేసుం॥ అథ ఖో ఆయస్మా మహాకచ్చానో తే మాణవకే గాథాహి అజ్ఝభాసి>
      text <అథ ఖో తే మాణవకా కుపితా అనత్తమనా యేన లోహిచ్చో బ్రాహ్మణో తేనుపసఙ్కమింసు। ఉపసఙ్కమిత్వా లోహిచ్చం బ్రాహ్మణం ఏతదవోచుం యగ్ఘే॥ భవం జానేయ్య। సమణో మహాకచ్చానో బ్రాహ్మణానం మన్తే ఏకంసేన అపవదతి। పటిక్కోసతీతి॥ ఏవం వుత్తే। లోహిచ్చో బ్రాహ్మణో కుపితో అహోసి అనత్తమనో॥ అథ ఖో లోహిచ్చస్స బ్రాహ్మణస్స ఏతదహోసి న ఖో పన మేతం పతిరూపం యోహం అఞ్ఞదత్థు మాణవకానంయేవ సుత్వా సమణం మహాకచ్చానం అక్కోసేయ్యం పరిభాసేయ్యం॥ యంనూనాహం ఉపసఙ్కమిత్వా పుచ్ఛేయ్యన్తి॥>
      text <అథ ఖో లోహిచ్చో బ్రాహ్మణో తేహి మాణవకేహి సద్ధిం యేనాయస్మా మహాకచ్చానో తేనుపసఙ్కమి। ఉపసఙ్కమిత్వా ఆయస్మతా మహాకచ్చానేన సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో లోహిచ్చో బ్రాహ్మణో ఆయస్మన్తం మహాకచ్చానం ఏతదవోచ ఆగమంసు ను ఖ్విధ। భో కచ్చాన। అమ్హాకం సమ్బహులా అన్తేవాసికా కట్ఠహారకా మాణవకాతి॥ ఆగమంసు ఖ్విధ తే। బ్రాహ్మణ। సమ్బహులా అన్తేవాసికా కట్ఠహారకా మాణవకాతి॥ అహు పన భోతో కచ్చానస్స తేహి మాణవకేహి సద్ధిం కోచిదేవ కథాసల్లాపోతి॥ అహు ఖో మే। బ్రాహ్మణ। తేహి మాణవకేహి సద్ధిం కోచిదేవ కథాసల్లాపోతి॥ యథా కథం పన భోతో కచ్చానస్స తేహి మాణవకేహి సద్ధిం అహోసి కథాసల్లాపోతి॥ ఏవం ఖో మే। బ్రాహ్మణ। తేహి మాణవకేహి సద్ధిం అహోసి కథాసల్లాపో>
      text <ఏవం ఖో మే। బ్రాహ్మణ। తేహి మాణవకేహి సద్ధిం అహోసి కథాసల్లాపోతి॥>
      text <అగుత్తద్వారోతి భవం కచ్చానో ఆహ॥ కిత్తావతా ను ఖో। భో కచ్చాన। అగుత్తద్వారో హోతీతి॥ ఇధ। బ్రాహ్మణ। ఏకచ్చో చక్ఖునా రూపం దిస్వా పియరూపే రూపే అధిముచ్చతి। అప్పియరూపే రూపే బ్యాపజ్జతి। అనుపట్ఠితకాయస్సతి చ విహరతి। పరిత్తచేతసో తఞ్చ చేతోవిముత్తిం పఞ్ఞావిముత్తిం యథాభూతం నప్పజానాతి యత్థస్స తే ఉప్పన్నా పాపకా అకుసలా ధమ్మా అపరిసేసా నిరుజ్ఝన్తి॥ సోతేన సద్దం సుత్వా… ఘానేన గన్ధం ఘాయిత్వా… జివ్హాయ రసం సాయిత్వా… కాయేన ఫోట్ఠబ్బం ఫుసిత్వా… మనసా ధమ్మం విఞ్ఞాయ పియరూపే ధమ్మే అధిముచ్చతి। అప్పియరూపే చ ధమ్మే బ్యాపజ్జతి। అనుపట్ఠితకాయస్సతి చ విహరతి। పరిత్తచేతసో తఞ్చ చేతోవిముత్తిం పఞ్ఞావిముత్తిం యథాభూతం నప్పజానాతి యత్థస్స తే ఉప్పన్నా పాపకా అకుసలా ధమ్మా అపరిసేసా నిరుజ్ఝన్తి॥ ఏవం ఖో। బ్రాహ్మణ। అగుత్తద్వారో హోతీతి॥ అచ్ఛరియం। భో కచ్చాన। అబ్భుతం। భో కచ్చాన॥ యావఞ్చిదం భోతా కచ్చానేన అగుత్తద్వారోవ సమానో అగుత్తద్వారోతి అక్ఖాతో॥>
      text <గుత్తద్వారోతి భవం కచ్చానో ఆహ॥ కిత్తావతా ను ఖో। భో కచ్చాన। గుత్తద్వారో హోతీతి॥ ఇధ। బ్రాహ్మణ। భిక్ఖు చక్ఖునా రూపం దిస్వా పియరూపే రూపే నాధిముచ్చతి। అప్పియరూపే రూపే న బ్యాపజ్జతి। ఉపట్ఠితకాయస్సతి చ విహరతి। అప్పమాణచేతసో తఞ్చ చేతోవిముత్తిం పఞ్ఞావిముత్తిం యథాభూతం పజానాతి యత్థస్స తే ఉప్పన్నా పాపకా అకుసలా ధమ్మా అపరిసేసా నిరుజ్ఝన్తి॥ సోతేన సద్దం సుత్వా… ఘానేన గన్ధం ఘాయిత్వా… జివ్హాయ రసం సాయిత్వా… కాయేన ఫోట్ఠబ్బం ఫుసిత్వా… మనసా ధమ్మం విఞ్ఞాయ పియరూపే ధమ్మే నాధిముచ్చతి। అప్పియరూపే ధమ్మే న బ్యాపజ్జతి। ఉపట్ఠితకాయస్సతి చ విహరతి। అప్పమాణచేతసో తఞ్చ చేతోవిముత్తిం పఞ్ఞావిముత్తిం యథాభూతం పజానాతి। యత్థస్స తే ఉప్పన్నా పాపకా అకుసలా ధమ్మా అపరిసేసా నిరుజ్ఝన్తి॥ ఏవం ఖో। బ్రాహ్మణ। గుత్తద్వారో హోతీతి॥>
      text <అచ్ఛరియం। భో కచ్చాన। అబ్భుతం। భో కచ్చాన॥ యావఞ్చిదం భోతా కచ్చానేన గుత్తద్వారోవ సమానో గుత్తద్వారోతి అక్ఖాతో॥ అభిక్కన్తం। భో కచ్చాన। అభిక్కన్తం। భో కచ్చాన॥ సేయ్యథాపి। భో కచ్చాన। నిక్కుజ్జితం వా ఉక్కుజ్జేయ్య। పటిచ్ఛన్నం వా వివరేయ్య। మూళ్హస్స వా మగ్గం ఆచిక్ఖేయ్య। అన్ధకారే వా తేలపజ్జోతం ధారేయ్య। చక్ఖుమన్తో రూపాని దక్ఖన్తీతి। ఏవమేవం భోతా కచ్చానేన అనేకపరియాయేన ధమ్మో పకాసితో॥ ఏసాహం। భో కచ్చాన। తం భగవన్తం సరణం గచ్ఛామి। ధమ్మఞ్చ। భిక్ఖుసఙ్ఘఞ్చ॥ ఉపాసకం మం భవం కచ్చానో ధారేతు అజ్జతగ్గే పాణుపేతం సరణం గతం॥ యథా చ భవం కచ్చానో మక్కరకతే ఉపాసకకులాని ఉపసఙ్కమతి। ఏవమేవ లోహిచ్చకులం ఉపసఙ్కమతు॥ తత్థ యే మాణవకా వా మాణవికా వా భవన్తం కచ్చానం అభివాదేస్సన్తి పచ్చుట్ఠిస్సన్తి ఆసనం వా ఉదకం వా దస్సన్తి। తేసం తం భవిస్సతి దీఘరత్తం హితాయ సుఖాయాతి॥ నవమం॥>
    text <౧౦॥ వేరహచ్చానిసుత్తం>
      text <౧౩౩>, <ఏకం సమయం ఆయస్మా ఉదాయీ కామణ్డాయం విహరతి తోదేయ్యస్స బ్రాహ్మణస్స అమ్బవనే॥ అథ ఖో వేరహచ్చానిగోత్తాయ బ్రాహ్మణియా అన్తేవాసీ మాణవకో యేనాయస్మా ఉదాయీ తేనుపసఙ్కమి। ఉపసఙ్కమిత్వా ఆయస్మతా ఉదాయినా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నం ఖో తం మాణవకం ఆయస్మా ఉదాయీ ధమ్మియా కథాయ సన్దస్సేసి సమాదపేసి సముత్తేజేసి సమ్పహంసేసి॥ అథ ఖో సో మాణవకో ఆయస్మతా ఉదాయినా ధమ్మియా కథాయ సన్దస్సితో సమాదపితో సముత్తేజితో సమ్పహంసితో ఉట్ఠాయాసనా యేన వేరహచ్చానిగోత్తా బ్రాహ్మణీ తేనుపసఙ్కమి। ఉపసఙ్కమిత్వా వేరహచ్చానిగోత్తం బ్రాహ్మణిం ఏతదవోచ యగ్ఘే। భోతి। జానేయ్యాసి॥ సమణో ఉదాయీ ధమ్మం దేసేతి ఆదికల్యాణం మజ్ఝేకల్యాణం పరియోసానకల్యాణం। సాత్థం సబ్యఞ్జనం కేవలపరిపుణ్ణం పరిసుద్ధం బ్రహ్మచరియం పకాసేతీతి॥>
      text <తేన హి త్వం। మాణవక। మమ వచనేన సమణం ఉదాయిం నిమన్తేహి స్వాతనాయ భత్తేనాతి॥ ఏవం భోతీతి ఖో సో మాణవకో వేరహచ్చానిగోత్తాయ బ్రాహ్మణియా పటిస్సుత్వా యేనాయస్మా ఉదాయీ తేనుపసఙ్కమి। ఉపసఙ్కమిత్వా ఆయస్మన్తం ఉదాయిం ఏతదవోచ అధివాసేతు కిర। భవం। ఉదాయి। అమ్హాకం ఆచరియభరియాయ వేరహచ్చానిగోత్తాయ బ్రాహ్మణియా స్వాతనాయ భత్తన్తి॥ అధివాసేసి ఖో ఆయస్మా ఉదాయీ తుణ్హీభావేన॥ అథ ఖో ఆయస్మా ఉదాయీ తస్సా రత్తియా అచ్చయేన పుబ్బణ్హసమయం నివాసేత్వా పత్తచీవరమాదాయ యేన వేరహచ్చానిగోత్తాయ బ్రాహ్మణియా నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ అథ ఖో వేరహచ్చానిగోత్తా బ్రాహ్మణీ ఆయస్మన్తం ఉదాయిం పణీతేన ఖాదనీయేన భోజనీయేన సహత్థా సన్తప్పేసి సమ్పవారేసి॥ అథ ఖో వేరహచ్చానిగోత్తా బ్రాహ్మణీ ఆయస్మన్తం ఉదాయిం భుత్తావిం ఓనీతపత్తపాణిం పాదుకా ఆరోహిత్వా ఉచ్చే ఆసనే నిసీదిత్వా సీసం ఓగుణ్ఠిత్వా ఆయస్మన్తం ఉదాయిం ఏతదవోచ భణ। సమణ। ధమ్మన్తి॥ భవిస్సతి। భగిని। సమయోతి వత్వా ఉట్ఠాయాసనా పక్కమి॥>
      text <దుతియమ్పి ఖో సో మాణవకో యేనాయస్మా ఉదాయీ తేనుపసఙ్కమి। ఉపసఙ్కమిత్వా ఆయస్మతా ఉదాయినా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నం ఖో తం మాణవకం ఆయస్మా ఉదాయీ ధమ్మియా కథాయ సన్దస్సేసి సమాదపేసి సముత్తేజేసి సమ్పహంసేసి॥ దుతియమ్పి ఖో సో మాణవకో ఆయస్మతా ఉదాయినా ధమ్మియా కథాయ సన్దస్సితో సమాదపితో సముత్తేజితో సమ్పహంసితో ఉట్ఠాయాసనా యేన వేరహచ్చానిగోత్తా బ్రాహ్మణీ తేనుపసఙ్కమి। ఉపసఙ్కమిత్వా వేరహచ్చానిగోత్తం బ్రాహ్మణిం ఏతదవోచ యగ్ఘే। భోతి। జానేయ్యాసి॥ సమణో ఉదాయీ ధమ్మం దేసేతి ఆదికల్యాణం మజ్ఝేకల్యాణం పరియోసానకల్యాణం। సాత్థం సబ్యఞ్జనం కేవలపరిపుణ్ణం పరిసుద్ధం బ్రహ్మచరియం పకాసేతీతి॥>
      text <ఏవమేవం పన త్వం। మాణవక। సమణస్స ఉదాయిస్స వణ్ణం భాససి॥ సమణో పనుదాయీ భణ। సమణ। ధమ్మన్తి వుత్తో సమానో భవిస్సతి। భగిని। సమయోతి వత్వా ఉట్ఠాయాసనా పక్కన్తోతి॥ తథా హి పన త్వం। భోతి। పాదుకా ఆరోహిత్వా ఉచ్చే ఆసనే నిసీదిత్వా సీసం ఓగుణ్ఠిత్వా ఏతదవోచ భణ। సమణ। ధమ్మన్తి॥ ధమ్మగరునో హి తే భవన్తో ధమ్మగారవాతి॥ తేన హి త్వం। మాణవక। మమ వచనేన సమణం ఉదాయిం నిమన్తేహి స్వాతనాయ భత్తేనాతి॥ ఏవం। భోతీతి ఖో సో మాణవకో వేరహచ్చానిగోత్తాయ బ్రాహ్మణియా పటిస్సుత్వా యేనాయస్మా ఉదాయీ తేనుపసఙ్కమి। ఉపసఙ్కమిత్వా ఆయస్మన్తం ఉదాయిం ఏతదవోచ అధివాసేతు కిర భవం ఉదాయీ అమ్హాకం ఆచరియభరియాయ వేరహచ్చానిగోత్తాయ బ్రాహ్మణియా స్వాతనాయ భత్తన్తి॥ అధివాసేసి ఖో ఆయస్మా ఉదాయీ తుణ్హీభావేన॥>
      text <అథ ఖో ఆయస్మా ఉదాయీ తస్సా రత్తియా అచ్చయేన పుబ్బణ్హసమయం నివాసేత్వా పత్తచీవరమాదాయ యేన వేరహచ్చానిగోత్తాయ బ్రాహ్మణియా నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ అథ ఖో వేరహచ్చానిగోత్తా బ్రాహ్మణీ ఆయస్మన్తం ఉదాయిం పణీతేన ఖాదనీయేన భోజనీయేన సహత్థా సన్తప్పేసి సమ్పవారేసి॥ అథ ఖో వేరహచ్చానిగోత్తా బ్రాహ్మణీ ఆయస్మన్తం ఉదాయిం భుత్తావిం ఓనీతపత్తపాణిం పాదుకా ఓరోహిత్వా నీచే ఆసనే నిసీదిత్వా సీసం వివరిత్వా ఆయస్మన్తం ఉదాయిం ఏతదవోచ కిస్మిం ను ఖో। భన్తే। సతి అరహన్తో సుఖదుక్ఖం పఞ్ఞపేన్తి। కిస్మిం అసతి అరహన్తో సుఖదుక్ఖం న పఞ్ఞపేన్తీతి॥>
      text <చక్ఖుస్మిం ఖో। భగిని। సతి అరహన్తో సుఖదుక్ఖం పఞ్ఞపేన్తి। చక్ఖుస్మిం అసతి అరహన్తో సుఖదుక్ఖం న పఞ్ఞపేన్తి…పే॰… జివ్హాయ సతి అరహన్తో సుఖదుక్ఖం పఞ్ఞపేన్తి। జివ్హాయ అసతి అరహన్తో సుఖదుక్ఖం న పఞ్ఞపేన్తి…పే॰…॥ మనస్మిం సతి అరహన్తో సుఖదుక్ఖం పఞ్ఞపేన్తి। మనస్మిం అసతి అరహన్తో సుఖదుక్ఖం న పఞ్ఞపేన్తీతి॥>
      text <ఏవం వుత్తే। వేరహచ్చానిగోత్తా బ్రాహ్మణీ ఆయస్మన్తం ఉదాయిం ఏతదవోచ అభిక్కన్తం। భన్తే। అభిక్కన్తం। భన్తే॥ సేయ్యథాపి। భన్తే। నిక్కుజ్జితం వా ఉక్కుజ్జేయ్య। పటిచ్ఛన్నం వా వివరేయ్య। మూళ్హస్స వా మగ్గం ఆచిక్ఖేయ్య। అన్ధకారే వా తేలపజ్జోతం ధారేయ్య। చక్ఖుమన్తో రూపాని దక్ఖన్తీతి। ఏవమేవం అయ్యేన ఉదాయినా అనేకపరియాయేన ధమ్మో పకాసితో॥ ఏసాహం। అయ్య ఉదాయి। తం భగవన్తం సరణం గచ్ఛామి। ధమ్మఞ్చ। భిక్ఖుసఙ్ఘఞ్చ॥ ఉపాసికం మం అయ్యో ఉదాయీ ధారేతు అజ్జతగ్గే పాణుపేతం సరణం గతన్తి॥ దసమం॥>
      stand <గహపతివగ్గో తేరసమో॥>
      text <తస్సుద్దానం>
  text <౧౪॥ దేవదహవగ్గో>
    text <౧॥ దేవదహసుత్తం>
      text <౧౩౪>, <ఏకం సమయం భగవా సక్కేసు విహరతి దేవదహం నామ సక్యానం నిగమో॥ తత్ర ఖో భగవా భిక్ఖూ ఆమన్తేసి నాహం। భిక్ఖవే। సబ్బేసంయేవ భిక్ఖూనం ఛసు ఫస్సాయతనేసు అప్పమాదేన కరణీయన్తి వదామి। న చ పనాహం। భిక్ఖవే। సబ్బేసంయేవ భిక్ఖూనం ఛసు ఫస్సాయతనేసు నాప్పమాదేన కరణీయన్తి వదామి॥ యే తే। భిక్ఖవే। భిక్ఖూ అరహన్తో ఖీణాసవా వుసితవన్తో కతకరణీయా ఓహితభారా అనుప్పత్తసదత్థా పరిక్ఖీణభవసంయోజనా సమ్మదఞ్ఞా విముత్తా। తేసాహం। భిక్ఖవే। భిక్ఖూనం ఛసు ఫస్సాయతనేసు నాప్పమాదేన కరణీయన్తి వదామి॥ తం కిస్స హేతు॥ కతం తేసం అప్పమాదేన। అభబ్బా తే పమజ్జితుం॥ యే చ ఖో తే। భిక్ఖవే। భిక్ఖూ సేక్ఖా అప్పత్తమానసా అనుత్తరం యోగక్ఖేమం పత్థయమానా విహరన్తి। తేసాహం। భిక్ఖవే। భిక్ఖూనం ఛసు ఫస్సాయతనేసు అప్పమాదేన కరణీయన్తి వదామి॥ తం కిస్స హేతు॥ సన్తి। భిక్ఖవే। చక్ఖువిఞ్ఞేయ్యా రూపా మనోరమాపి। అమనోరమాపి॥ త్యాస్స ఫుస్స ఫుస్స చిత్తం న పరియాదాయ తిట్ఠన్తి॥ చేతసో అపరియాదానా ఆరద్ధం హోతి వీరియం అసల్లీనం। ఉపట్ఠితా సతి అసమ్ముట్ఠా। పస్సద్ధో కాయో అసారద్ధో। సమాహితం చిత్తం ఏకగ్గం॥ ఇమం ఖ్వాహం। భిక్ఖవే। అప్పమాదఫలం సమ్పస్సమానో తేసం భిక్ఖూనం ఛసు ఫస్సాయతనేసు అప్పమాదేన కరణీయన్తి వదామి…పే॰… సన్తి। భిక్ఖవే। మనోవిఞ్ఞేయ్యా ధమ్మా మనోరమాపి అమనోరమాపి॥ త్యాస్స ఫుస్స ఫుస్స చిత్తం న పరియాదాయ తిట్ఠన్తి॥ చేతసో అపరియాదానా ఆరద్ధం హోతి వీరియం అసల్లీనం। ఉపట్ఠితా సతి అసమ్ముట్ఠా। పస్సద్ధో కాయో అసారద్ధో। సమాహితం చిత్తం ఏకగ్గం॥ ఇమం ఖ్వాహం। భిక్ఖవే। అప్పమాదఫలం సమ్పస్సమానో తేసం భిక్ఖూనం ఛసు ఫస్సాయతనేసు అప్పమాదేన కరణీయన్తి వదామీతి॥ పఠమం॥>
    text <౨॥ ఖణసుత్తం>
      text <౧౩౫>, <లాభా వో। భిక్ఖవే। సులద్ధం వో। భిక్ఖవే। ఖణో వో పటిలద్ధో బ్రహ్మచరియవాసాయ॥ దిట్ఠా మయా। భిక్ఖవే। ఛఫస్సాయతనికా నామ నిరయా॥ తత్థ యం కిఞ్చి చక్ఖునా రూపం పస్సతి అనిట్ఠరూపంయేవ పస్సతి। నో ఇట్ఠరూపం। అకన్తరూపంయేవ పస్సతి। నో కన్తరూపం। అమనాపరూపంయేవ పస్సతి। నో మనాపరూపం॥ యం కిఞ్చి సోతేన సద్దం సుణాతి…పే॰… యం కిఞ్చి ఘానేన గన్ధం ఘాయతి…పే॰… యం కిఞ్చి జివ్హాయ రసం సాయతి…పే॰… యం కిఞ్చి కాయేన ఫోట్ఠబ్బం ఫుసతి…పే॰… యం కిఞ్చి మనసా ధమ్మం విజానాతి అనిట్ఠరూపంయేవ విజానాతి। నో ఇట్ఠరూపం। అకన్తరూపంయేవ విజానాతి। నో కన్తరూపం। అమనాపరూపంయేవ విజానాతి। నో మనాపరూపం॥ లాభా వో। భిక్ఖవే। సులద్ధం వో। భిక్ఖవే। ఖణో వో పటిలద్ధో బ్రహ్మచరియవాసాయ॥ దిట్ఠా మయా। భిక్ఖవే। ఛఫస్సాయతనికా నామ సగ్గా॥ తత్థ యం కిఞ్చి చక్ఖునా రూపం పస్సతి ఇట్ఠరూపంయేవ పస్సతి। నో అనిట్ఠరూపం। కన్తరూపంయేవ పస్సతి। నో అకన్తరూపం। మనాపరూపంయేవ పస్సతి। నో అమనాపరూపం…పే॰… యం కిఞ్చి జివ్హాయ రసం సాయతి…పే॰… యం కిఞ్చి మనసా ధమ్మం విజానాతి ఇట్ఠరూపంయేవ విజానాతి। నో అనిట్ఠరూపం। కన్తరూపంయేవ విజానాతి। నో అకన్తరూపం। మనాపరూపంయేవ విజానాతి। నో అమనాపరూపం॥ లాభా వో। భిక్ఖవే। సులద్ధం వో। భిక్ఖవే। ఖణో వో పటిలద్ధో బ్రహ్మచరియవాసాయాతి॥ దుతియం॥>
    text <౩॥ పఠమరూపారామసుత్తం>
      text <౧౩౬>, <రూపారామా। భిక్ఖవే। దేవమనుస్సా రూపరతా రూపసమ్ముదితా॥ రూపవిపరిణామవిరాగనిరోధా దుక్ఖా। భిక్ఖవే। దేవమనుస్సా విహరన్తి॥ సద్దారామా। భిక్ఖవే। దేవమనుస్సా సద్దరతా సద్దసమ్ముదితా॥ సద్దవిపరిణామవిరాగనిరోధా దుక్ఖా। భిక్ఖవే। దేవమనుస్సా విహరన్తి॥ గన్ధారామా… రసారామా… ఫోట్ఠబ్బారామా… ధమ్మారామా। భిక్ఖవే। దేవమనుస్సా ధమ్మరతా ధమ్మసమ్ముదితా॥ ధమ్మవిపరిణామవిరాగనిరోధా దుక్ఖా। భిక్ఖవే। దేవమనుస్సా విహరన్తి॥ తథాగతో చ ఖో। భిక్ఖవే। అరహం సమ్మాసమ్బుద్ధో రూపానం సముదయఞ్చ అత్థఙ్గమఞ్చ అస్సాదఞ్చ ఆదీనవం చ నిస్సరణఞ్చ యథాభూతం విదిత్వా న రూపారామో న రూపరతో న రూపసమ్ముదితో॥ రూపవిపరిణామవిరాగనిరోధా సుఖో। భిక్ఖవే। తథాగతో విహరతి॥ సద్దానం… గన్ధానం… రసానం… ఫోట్ఠబ్బానం… ధమ్మానం సముదయఞ్చ అత్థఙ్గమఞ్చ అస్సాదఞ్చ ఆదీనవఞ్చ నిస్సరణఞ్చ యథాభూతం విదిత్వా న ధమ్మారామో। న ధమ్మరతో। న ధమ్మసమ్ముదితో॥ ధమ్మవిపరిణామవిరాగనిరోధా సుఖో। భిక్ఖవే। తథాగతో విహరతి॥ ఇదమవోచ భగవా॥ ఇదం వత్వాన సుగతో అథాపరం ఏతదవోచ సత్థా>
    text <౪॥ దుతియరూపారామసుత్తం>
      text <౧౩౭>, <రూపారామా। భిక్ఖవే। దేవమనుస్సా రూపరతా రూపసమ్ముదితా॥ రూపవిపరిణామవిరాగనిరోధా దుక్ఖా। భిక్ఖవే। దేవమనుస్సా విహరన్తి॥ సద్దారామా… గన్ధారామా… రసారామా … ఫోట్ఠబ్బారామా… ధమ్మారామా। భిక్ఖవే। దేవమనుస్సా ధమ్మరతా ధమ్మసమ్ముదితా॥ ధమ్మవిపరిణామవిరాగనిరోధా దుక్ఖా। భిక్ఖవే। దేవమనుస్సా విహరన్తి॥ తథాగతో చ। భిక్ఖవే। అరహం సమ్మాసమ్బుద్ధో రూపానం సముదయఞ్చ అత్థఙ్గమఞ్చ అస్సాదఞ్చ ఆదీనవఞ్చ నిస్సరణఞ్చ యథాభూతం విదిత్వా న రూపారామో న రూపరతో న రూపసమ్ముదితో॥ రూపవిపరిణామవిరాగనిరోధా సుఖో। భిక్ఖవే। తథాగతో విహరతి॥ సద్దానం… గన్ధానం… రసానం… ఫోట్ఠబ్బానం… ధమ్మానం సముదయఞ్చ అత్థఙ్గమఞ్చ అస్సాదఞ్చ ఆదీనవఞ్చ నిస్సరణఞ్చ యథాభూతం విదిత్వా న ధమ్మారామో న ధమ్మరతో న ధమ్మసమ్ముదితో॥ ధమ్మవిపరిణామవిరాగనిరోధా సుఖో। భిక్ఖవే। తథాగతో విహరతీతి॥ చతుత్థం॥>
    text <౫॥ పఠమనతుమ్హాకంసుత్తం>
      text <౧౩౮>, <యం। భిక్ఖవే। న తుమ్హాకం తం పజహథ॥ తం వో పహీనం హితాయ సుఖాయ భవిస్సతి॥ కిఞ్చ। భిక్ఖవే। న తుమ్హాకం॥ చక్ఖు। భిక్ఖవే। న తుమ్హాకం। తం పజహథ॥ తం వో పహీనం హితాయ సుఖాయ భవిస్సతి…పే॰… జివ్హా న తుమ్హాకం। తం పజహథ॥ సా వో పహీనా హితాయ సుఖాయ భవిస్సతి…పే॰… మనో న తుమ్హాకం। తం పజహథ॥ సో వో పహీనో హితాయ సుఖాయ భవిస్సతి॥ సేయ్యథాపి। భిక్ఖవే। యం ఇమస్మిం జేతవనే తిణకట్ఠసాఖాపలాసం తం జనో హరేయ్య వా డహేయ్య వా యథాపచ్చయం వా కరేయ్య। అపి ను తుమ్హాకం ఏవమస్స అమ్హే జనో హరతి వా డహతి వా యథాపచ్చయం వా కరోతీతి॥ నో హేతం। భన్తే॥ తం కిస్స హేతు॥ న హి నో ఏతం। భన్తే। అత్తా వా అత్తనియం వాతి॥ ఏవమేవ ఖో। భిక్ఖవే। చక్ఖు న తుమ్హాకం। తం పజహథ॥ తం వో పహీనం హితాయ సుఖాయ భవిస్సతి…పే॰… జివ్హా న తుమ్హాకం। తం పజహథ॥ సా వో పహీనా హితాయ సుఖాయ భవిస్సతి…పే॰… మనో న తుమ్హాకం। తం పజహథ॥ సో వో పహీనో హితాయ సుఖాయ భవిస్సతీతి॥ పఞ్చమం॥>
    text <౬॥ దుతియనతుమ్హాకంసుత్తం>
      text <౧౩౯>, <యం। భిక్ఖవే। న తుమ్హాకం। తం పజహథ॥ తం వో పహీనం హితాయ సుఖాయ భవిస్సతి॥ కిఞ్చ। భిక్ఖవే। న తుమ్హాకం॥ రూపా। భిక్ఖవే। న తుమ్హాకం। తే పజహథ॥ తే వో పహీనా హితాయ సుఖాయ భవిస్సన్తి॥ సద్దా… గన్ధా… రసా… ఫోట్ఠబ్బా… ధమ్మా న తుమ్హాకం। తే పజహథ॥ తే వో పహీనా హితాయ సుఖాయ భవిస్సన్తి॥ సేయ్యథాపి। భిక్ఖవే। యం ఇమస్మిం జేతవనే…పే॰… ఏవమేవ ఖో। భిక్ఖవే। రూపా న తుమ్హాకం। తే పజహథ॥ తే వో పహీనా హితాయ సుఖాయ భవిస్సన్తీతి॥ ఛట్ఠం॥>
    text <౭॥ అజ్ఝత్తానిచ్చహేతుసుత్తం>
      text <౧౪౦>, <చక్ఖుం। భిక్ఖవే। అనిచ్చం॥ యోపి హేతు। యోపి పచ్చయో చక్ఖుస్స ఉప్పాదాయ। సోపి అనిచ్చో॥ అనిచ్చసమ్భూతం। భిక్ఖవే। చక్ఖు కుతో నిచ్చం భవిస్సతి…పే॰… జివ్హా అనిచ్చా॥ యోపి హేతు। యోపి పచ్చయో జివ్హాయ ఉప్పాదాయ సోపి అనిచ్చో॥ అనిచ్చసమ్భూతా। భిక్ఖవే। జివ్హా కుతో నిచ్చా భవిస్సతి…పే॰… మనో అనిచ్చో॥ యోపి। భిక్ఖవే। హేతు యోపి పచ్చయో మనస్స ఉప్పాదాయ। సోపి అనిచ్చో॥ అనిచ్చసమ్భూతో। భిక్ఖవే। మనో కుతో నిచ్చో భవిస్సతి॥ ఏవం పస్సం। భిక్ఖవే। సుతవా అరియసావకో చక్ఖుస్మిమ్పి నిబ్బిన్దతి…పే॰… జివ్హాయపి నిబ్బిన్దతి…పే॰… నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ సత్తమం॥>
    text <౮॥ అజ్ఝత్తదుక్ఖహేతుసుత్తం>
      text <౧౪౧>, <చక్ఖుం। భిక్ఖవే। దుక్ఖం॥ యోపి హేతు యోపి పచ్చయో చక్ఖుస్స ఉప్పాదాయ। సోపి దుక్ఖో॥ దుక్ఖసమ్భూతం। భిక్ఖవే। చక్ఖు కుతో సుఖం భవిస్సతి…పే॰… జివ్హా దుక్ఖా॥ యోపి హేతు। యోపి పచ్చయో జివ్హాయ ఉప్పాదాయ। సోపి దుక్ఖో॥ దుక్ఖసమ్భూతా। భిక్ఖవే। జివ్హా కుతో సుఖా భవిస్సతి…పే॰… మనో దుక్ఖో॥ యోపి హేతు యోపి పచ్చయో మనస్స ఉప్పాదాయ। సోపి దుక్ఖో॥ దుక్ఖసమ్భూతో। భిక్ఖవే। మనో కుతో సుఖో భవిస్సతి॥ ఏవం పస్సం…పే॰… ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ అట్ఠమం॥>
    text <౯॥ అజ్ఝత్తానత్తహేతుసుత్తం>
      text <౧౪౨>, <చక్ఖుం। భిక్ఖవే। అనత్తా॥ యోపి హేతు। యోపి పచ్చయో చక్ఖుస్స ఉప్పాదాయ। సోపి అనత్తా॥ అనత్తసమ్భూతం। భిక్ఖవే। చక్ఖు కుతో అత్తా భవిస్సతి…పే॰… జివ్హా అనత్తా॥ యోపి హేతు యోపి పచ్చయో జివ్హాయ ఉప్పాదాయ। సోపి అనత్తా॥ అనత్తసమ్భూతా। భిక్ఖవే। జివ్హా కుతో అత్తా భవిస్సతి…పే॰… మనో అనత్తా॥ యోపి హేతు యోపి పచ్చయో మనస్స ఉప్పాదాయ। సోపి అనత్తా॥ అనత్తసమ్భూతో। భిక్ఖవే। మనో కుతో అత్తా భవిస్సతి॥ ఏవం పస్సం…పే॰… ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ నవమం॥>
    text <౧౦॥ బాహిరానిచ్చహేతుసుత్తం>
      text <౧౪౩>, <రూపా। భిక్ఖవే। అనిచ్చా॥ యోపి హేతు। యోపి పచ్చయో రూపానం ఉప్పాదాయ। సోపి అనిచ్చో॥ అనిచ్చసమ్భూతా। భిక్ఖవే। రూపా కుతో నిచ్చా భవిస్సన్తి॥ సద్దా… గన్ధా… రసా… ఫోట్ఠబ్బా… ధమ్మా అనిచ్చా॥ యోపి హేతు। యోపి పచ్చయో ధమ్మానం ఉప్పాదాయ। సోపి అనిచ్చో॥ అనిచ్చసమ్భూతా। భిక్ఖవే। ధమ్మా కుతో నిచ్చా భవిస్సన్తి॥ ఏవం పస్సం…పే॰… ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ దసమం॥>
    text <౧౧॥ బాహిరదుక్ఖహేతుసుత్తం>
      text <౧౪౪>, <రూపా। భిక్ఖవే। దుక్ఖా॥ యోపి హేతు। యోపి పచ్చయో రూపానం ఉప్పాదాయ। సోపి దుక్ఖో॥ దుక్ఖసమ్భూతా। భిక్ఖవే। రూపా కుతో సుఖా భవిస్సన్తి॥ సద్దా… గన్ధా… రసా… ఫోట్ఠబ్బా… ధమ్మా దుక్ఖా॥ యోపి హేతు। యోపి పచ్చయో ధమ్మానం ఉప్పాదాయ। సోపి దుక్ఖో॥ దుక్ఖసమ్భూతా। భిక్ఖవే। ధమ్మా కుతో సుఖా భవిస్సన్తి॥ ఏవం పస్సం…పే॰… ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ ఏకాదసమం॥>
    text <౧౨॥ బాహిరానత్తహేతుసుత్తం>
      text <౧౪౫>, <రూపా। భిక్ఖవే। అనత్తా॥ యోపి హేతు। యోపి పచ్చయో రూపానం ఉప్పాదాయ। సోపి అనత్తా॥ అనత్తసమ్భూతా। భిక్ఖవే। రూపా కుతో అత్తా భవిస్సన్తి॥ సద్దా… గన్ధా… రసా… ఫోట్ఠబ్బా… ధమ్మా అనత్తా॥ యోపి హేతు। యోపి పచ్చయో ధమ్మానం ఉప్పాదాయ। సోపి అనత్తా॥ అనత్తసమ్భూతా। భిక్ఖవే। ధమ్మా కుతో అత్తా భవిస్సన్తి॥ ఏవం పస్సం। భిక్ఖవే। సుతవా అరియసావకో రూపేసుపి నిబ్బిన్దతి। సద్దేసుపి… గన్ధేసుపి… రసేసుపి… ఫోట్ఠబ్బేసుపి… ధమ్మేసుపి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ ద్వాదసమం॥>
      stand <దేవదహవగ్గో చుద్దసమో॥>
      text <తస్సుద్దానం>
  text <౧౫॥ నవపురాణవగ్గో>
    text <౧॥ కమ్మనిరోధసుత్తం>
      text <౧౪౬>, <నవపురాణాని। భిక్ఖవే। కమ్మాని దేసేస్సామి కమ్మనిరోధం కమ్మనిరోధగామినిఞ్చ పటిపదం॥ తం సుణాథ। సాధుకం మనసి కరోథ। భాసిస్సామీతి॥ కతమఞ్చ। భిక్ఖవే। పురాణకమ్మం॥ చక్ఖు। భిక్ఖవే। పురాణకమ్మం అభిసఙ్ఖతం అభిసఞ్చేతయితం వేదనియం దట్ఠబ్బం…పే॰… జివ్హా పురాణకమ్మా అభిసఙ్ఖతా అభిసఞ్చేతయితా వేదనియా దట్ఠబ్బా…పే॰… మనో పురాణకమ్మో అభిసఙ్ఖతో అభిసఞ్చేతయితో వేదనియో దట్ఠబ్బో॥ ఇదం వుచ్చతి। భిక్ఖవే। పురాణకమ్మం॥ కతమఞ్చ। భిక్ఖవే। నవకమ్మం॥ యం ఖో। భిక్ఖవే। ఏతరహి కమ్మం కరోతి కాయేన వాచాయ మనసా। ఇదం వుచ్చతి। భిక్ఖవే। నవకమ్మం॥ కతమో చ। భిక్ఖవే। కమ్మనిరోధో॥ యో ఖో। భిక్ఖవే। కాయకమ్మవచీకమ్మమనోకమ్మస్స నిరోధా విముత్తిం ఫుసతి। అయం వుచ్చతి। భిక్ఖవే। కమ్మనిరోధో॥ కతమా చ। భిక్ఖవే। కమ్మనిరోధగామినీ పటిపదా॥ అయమేవ అరియో అట్ఠఙ్గికో మగ్గో। సేయ్యథిదం సమ్మాదిట్ఠి। సమ్మాసఙ్కప్పో। సమ్మావాచా। సమ్మాకమ్మన్తో। సమ్మాఆజీవో। సమ్మావాయామో। సమ్మాసతి। సమ్మాసమాధి అయం వుచ్చతి। భిక్ఖవే। కమ్మనిరోధగామినీ పటిపదా॥ ఇతి ఖో। భిక్ఖవే। దేసితం మయా పురాణకమ్మం। దేసితం నవకమ్మం। దేసితో కమ్మనిరోధో। దేసితా కమ్మనిరోధగామినీ పటిపదా॥ యం ఖో। భిక్ఖవే। సత్థారా కరణీయం సావకానం హితేసినా అనుకమ్పకేన అనుకమ్పం ఉపాదాయ। కతం వో తం మయా॥ ఏతాని। భిక్ఖవే। రుక్ఖమూలాని। ఏతాని సుఞ్ఞాగారాని॥ ఝాయథ। భిక్ఖవే। మా పమాదత్థ। మా పచ్ఛావిప్పటిసారినో అహువత్థ॥ అయం వో అమ్హాకం అనుసాసనీతి॥ పఠమం॥>
    text <౨॥ అనిచ్చనిబ్బానసప్పాయసుత్తం>
      text <౧౪౭>, <నిబ్బానసప్పాయం వో। భిక్ఖవే। పటిపదం దేసేస్సామి॥ తం సుణాథ…పే॰… కతమా చ సా। భిక్ఖవే। నిబ్బానసప్పాయా పటిపదా॥ ఇధ। భిక్ఖవే। భిక్ఖు చక్ఖుం అనిచ్చన్తి పస్సతి। రూపా అనిచ్చాతి పస్సతి। చక్ఖువిఞ్ఞాణం అనిచ్చన్తి పస్సతి। చక్ఖుసమ్ఫస్సో అనిచ్చోతి పస్సతి॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చన్తి పస్సతి…పే॰… జివ్హా అనిచ్చాతి పస్సతి। రసా అనిచ్చాతి పస్సతి। జివ్హావిఞ్ఞాణం అనిచ్చన్తి పస్సతి। జివ్హాసమ్ఫస్సో అనిచ్చోతి పస్సతి। యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చన్తి పస్సతి…పే॰… మనో అనిచ్చోతి పస్సతి। ధమ్మా అనిచ్చాతి పస్సతి। మనోవిఞ్ఞాణం అనిచ్చన్తి పస్సతి। మనోసమ్ఫస్సో అనిచ్చోతి పస్సతి। యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చన్తి పస్సతి॥ అయం ఖో సా। భిక్ఖవే। నిబ్బానసప్పాయా పటిపదాతి॥ దుతియం॥>
    text <౩॥ దుక్ఖనిబ్బానసప్పాయసుత్తం>
      text <౧౪౮>, <నిబ్బానసప్పాయం వో। భిక్ఖవే। పటిపదం దేసేస్సామి॥ తం సుణాథ…పే॰… కతమా చ సా। భిక్ఖవే। నిబ్బానసప్పాయా పటిపదా॥ ఇధ। భిక్ఖవే। చక్ఖుం దుక్ఖన్తి పస్సతి। రూపా దుక్ఖాతి పస్సతి। చక్ఖువిఞ్ఞాణం దుక్ఖన్తి పస్సతి। చక్ఖుసమ్ఫస్సో దుక్ఖోతి పస్సతి। యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి దుక్ఖన్తి పస్సతి…పే॰… జివ్హా దుక్ఖాతి పస్సతి…పే॰… మనో దుక్ఖోతి పస్సతి। ధమ్మా దుక్ఖాతి పస్సతి। మనోవిఞ్ఞాణం దుక్ఖన్తి పస్సతి। మనోసమ్ఫస్సో దుక్ఖోతి పస్సతి। యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి దుక్ఖన్తి పస్సతి॥ అయం ఖో సా। భిక్ఖవే। నిబ్బానసప్పాయా పటిపదాతి॥ తతియం॥>
    text <౪॥ అనత్తనిబ్బానసప్పాయసుత్తం>
      text <౧౪౯>, <నిబ్బానసప్పాయం వో। భిక్ఖవే। పటిపదం దేసేస్సామి॥ తం సుణాథ…పే॰… కతమా చ సా। భిక్ఖవే। నిబ్బానసప్పాయా పటిపదా॥ ఇధ। భిక్ఖవే। భిక్ఖు చక్ఖుం అనత్తాతి పస్సతి। రూపా అనత్తాతి పస్సతి। చక్ఖువిఞ్ఞాణం అనత్తాతి పస్సతి। చక్ఖుసమ్ఫస్సో అనత్తాతి పస్సతి। యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనత్తాతి పస్సతి…పే॰… మనో అనత్తాతి పస్సతి। ధమ్మా అనత్తాతి పస్సతి। మనోవిఞ్ఞాణం అనత్తాతి పస్సతి। మనోసమ్ఫస్సో అనత్తాతి పస్సతి। యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనత్తాతి పస్సతి॥ అయం ఖో సా। భిక్ఖవే। నిబ్బానసప్పాయా పటిపదాతి॥ చతుత్థం॥>
    text <౫॥ నిబ్బానసప్పాయపటిపదాసుత్తం>
      text <౧౫౦>, <నిబ్బానసప్పాయం వో। భిక్ఖవే। పటిపదం దేసేస్సామి॥ తం సుణాథ…పే॰… కతమా చ సా। భిక్ఖవే। నిబ్బానసప్పాయా పటిపదా॥ తం కిం మఞ్ఞథ। భిక్ఖవే। చక్ఖు నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే॥>
      text <రూపా నిచ్చా వా అనిచ్చా వాతి॥>
      text <అనిచ్చా। భన్తే…పే॰…॥>
      text <చక్ఖువిఞ్ఞాణం… చక్ఖుసమ్ఫస్సో…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి నిచ్చం వా అనిచ్చం వాతి॥>
      text <అనిచ్చం। భన్తే॥>
      text <యం పనానిచ్చం దుక్ఖం వా తం సుఖం వాతి॥>
      text <దుక్ఖం। భన్తే॥>
      text <యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥>
      text <నో హేతం। భన్తే॥>
      text <ఏవం పస్సం। భిక్ఖవే। సుతవా అరియసావకో చక్ఖుస్మిమ్పి నిబ్బిన్దతి। రూపేసుపి నిబ్బిన్దతి। చక్ఖువిఞ్ఞాణేపి నిబ్బిన్దతి। చక్ఖుసమ్ఫస్సేపి నిబ్బిన్దతి…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి …పే॰… నాపరం ఇత్థత్తాయాతి పజానాతి॥ అయం ఖో సా। భిక్ఖవే। నిబ్బానసప్పాయా పటిపదాతి॥ పఞ్చమం॥>
    text <౬॥ అన్తేవాసికసుత్తం>
      text <౧౫౧>, <అనన్తేవాసికమిదం। భిక్ఖవే। బ్రహ్మచరియం వుస్సతి అనాచరియకం॥ సన్తేవాసికో। భిక్ఖవే। భిక్ఖు సాచరియకో దుక్ఖం న ఫాసు విహరతి॥ అనన్తేవాసికో। భిక్ఖవే। భిక్ఖు అనాచరియకో సుఖం ఫాసు విహరతి॥ కథఞ్చ। భిక్ఖు। సన్తేవాసికో సాచరియకో దుక్ఖం న ఫాసు విహరతి॥ ఇధ। భిక్ఖవే। భిక్ఖునో చక్ఖునా రూపం దిస్వా ఉప్పజ్జన్తి పాపకా అకుసలా ధమ్మా సరసఙ్కప్పా సంయోజనియా॥ త్యాస్స అన్తో వసన్తి। అన్తస్స వసన్తి పాపకా అకుసలా ధమ్మాతి॥ తస్మా సన్తేవాసికోతి వుచ్చతి॥ తే నం సముదాచరన్తి। సముదాచరన్తి నం పాపకా అకుసలా ధమ్మాతి॥ తస్మా సాచరియకోతి వుచ్చతి…పే॰…॥>
      text <పున చపరం। భిక్ఖవే। భిక్ఖునో జివ్హాయ రసం సాయిత్వా ఉప్పజ్జన్తి పాపకా అకుసలా ధమ్మా సరసఙ్కప్పా సంయోజనియా॥ త్యాస్స అన్తో వసన్తి। అన్తస్స వసన్తి పాపకా అకుసలా ధమ్మాతి॥ తస్మా సన్తేవాసికోతి వుచ్చతి॥ తే నం సముదాచరన్తి। సముదాచరన్తి నం పాపకా అకుసలా ధమ్మాతి॥ తస్మా సాచరియకోతి వుచ్చతి…పే॰…॥>
      text <పున చపరం। భిక్ఖవే। భిక్ఖునో మనసా ధమ్మం విఞ్ఞాయ ఉప్పజ్జన్తి పాపకా అకుసలా ధమ్మా సరసఙ్కప్పా సంయోజనియా॥ త్యాస్స అన్తో వసన్తి। అన్తస్స వసన్తి పాపకా అకుసలా ధమ్మాతి॥ తస్మా సన్తేవాసికోతి వుచ్చతి॥ తే నం సముదాచరన్తి। సముదాచరన్తి నం పాపకా అకుసలా ధమ్మాతి॥ తస్మా సాచరియకోతి వుచ్చతి॥ ఏవం ఖో। భిక్ఖవే। భిక్ఖు సన్తేవాసికో సాచరియకో దుక్ఖం। న ఫాసు విహరతి॥>
      text <కథఞ్చ। భిక్ఖవే। భిక్ఖు అనన్తేవాసికో అనాచరియకో సుఖం ఫాసు విహరతి॥ ఇధ। భిక్ఖవే। భిక్ఖునో చక్ఖునా రూపం దిస్వా న ఉప్పజ్జన్తి పాపకా అకుసలా ధమ్మా సరసఙ్కప్పా సంయోజనియా॥ త్యాస్స న అన్తో వసన్తి। నాస్స అన్తో వసన్తి పాపకా అకుసలా ధమ్మాతి॥ తస్మా అనన్తేవాసికోతి వుచ్చతి॥ తే నం న సముదాచరన్తి। న సముదాచరన్తి నం పాపకా అకుసలా ధమ్మాతి॥ తస్మా అనాచరియకోతి వుచ్చతి…పే॰…॥>
      text <పున చపరం। భిక్ఖవే। భిక్ఖునో జివ్హాయ రసం సాయిత్వా న ఉప్పజ్జన్తి పాపకా అకుసలా ధమ్మా సరసఙ్కప్పా సంయోజనియా॥ త్యాస్స న అన్తో వసన్తి। నాస్స అన్తో వసన్తి పాపకా అకుసలా ధమ్మాతి॥ తస్మా అనన్తేవాసికోతి వుచ్చతి॥ తే నం న సముదాచరన్తి। న సముదాచరన్తి నం పాపకా అకుసలా ధమ్మాతి॥ తస్మా అనాచరియకోతి వుచ్చతి…పే॰…॥>
      text <పున చపరం। భిక్ఖవే। భిక్ఖునో మనసా ధమ్మం విఞ్ఞాయ న ఉప్పజ్జన్తి పాపకా అకుసలా ధమ్మా సరసఙ్కప్పా సంయోజనియా॥ త్యాస్స న అన్తో వసన్తి। నాస్స అన్తో వసన్తి పాపకా అకుసలా ధమ్మాతి॥ తస్మా అనన్తేవాసికోతి వుచ్చతి॥ తే నం న సముదాచరన్తి। న సముదాచరన్తి నం పాపకా అకుసలా ధమ్మాతి॥ తస్మా అనాచరియకోతి వుచ్చతి॥ ఏవం ఖో। భిక్ఖవే। భిక్ఖు అనన్తేవాసికో అనాచరియకో సుఖం ఫాసు విహరతి॥ అనన్తేవాసికమిదం। భిక్ఖవే। బ్రహ్మచరియం వుస్సతి॥ అనాచరియకం సన్తేవాసికో। భిక్ఖవే। భిక్ఖు సాచరియకో దుక్ఖం। న ఫాసు విహరతి॥ అనన్తేవాసికో। భిక్ఖవే। భిక్ఖు అనాచరియకో సుఖం ఫాసు విహరతీతి॥ ఛట్ఠం॥>
    text <౭॥ కిమత్థియబ్రహ్మచరియసుత్తం>
      text <౧౫౨>, <సచే వో। భిక్ఖవే। అఞ్ఞతిత్థియా పరిబ్బాజకా ఏవం పుచ్ఛేయ్యుం కిమత్థియం। ఆవుసో। సమణే గోతమే బ్రహ్మచరియం వుస్సతీతి॥ ఏవం పుట్ఠా తుమ్హే। భిక్ఖవే। తేసం అఞ్ఞతిత్థియానం పరిబ్బాజకానం ఏవం బ్యాకరేయ్యాథ దుక్ఖస్స ఖో। ఆవుసో। పరిఞ్ఞాయ భగవతి బ్రహ్మచరియం వుస్సతీతి॥ సచే పన వో। భిక్ఖవే। అఞ్ఞతిత్థియా పరిబ్బాజకా ఏవం పుచ్ఛేయ్యుం కతమం పనావుసో। దుక్ఖం। యస్స పరిఞ్ఞాయ సమణే గోతమే బ్రహ్మచరియం వుస్సతీతి॥ ఏవం పుట్ఠా తుమ్హే। భిక్ఖవే। తేసం అఞ్ఞతిత్థియానం పరిబ్బాజకానం ఏవం బ్యాకరేయ్యాథ>
      text <చక్ఖు ఖో। ఆవుసో। దుక్ఖం। తస్స పరిఞ్ఞాయ భగవతి బ్రహ్మచరియం వుస్సతి॥ రూపా దుక్ఖా। తేసం పరిఞ్ఞాయ భగవతి బ్రహ్మచరియం వుస్సతి॥ చక్ఖువిఞ్ఞాణం దుక్ఖం। తస్స పరిఞ్ఞాయ భగవతి బ్రహ్మచరియం వుస్సతి॥ చక్ఖుసమ్ఫస్సో దుక్ఖో। తస్స పరిఞ్ఞాయ భగవతి బ్రహ్మచరియం వుస్సతి॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి దుక్ఖం। తస్స పరిఞ్ఞాయ భగవతి బ్రహ్మచరియం వుస్సతి…పే॰… జివ్హా దుక్ఖా… మనో దుక్ఖో। తస్స పరిఞ్ఞాయ భగవతి బ్రహ్మచరియం వుస్సతి…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి దుక్ఖం। తస్స పరిఞ్ఞాయ భగవతి బ్రహ్మచరియం వుస్సతి॥ ఇదం ఖో। ఆవుసో। దుక్ఖం। యస్స పరిఞ్ఞాయ భగవతి బ్రహ్మచరియం వుస్సతీతి॥ ఏవం పుట్ఠా తుమ్హే। భిక్ఖవే। తేసం అఞ్ఞతిత్థియానం పరిబ్బాజకానం ఏవం బ్యాకరేయ్యాథాతి॥ సత్తమం॥>
    text <౮॥ అత్థినుఖోపరియాయసుత్తం>
      text <౧౫౩>, <అత్థి ను ఖో। భిక్ఖవే। పరియాయో యం పరియాయం ఆగమ్మ భిక్ఖు అఞ్ఞత్రేవ సద్ధాయ। అఞ్ఞత్ర రుచియా। అఞ్ఞత్ర అనుస్సవా। అఞ్ఞత్ర ఆకారపరివితక్కా। అఞ్ఞత్ర దిట్ఠినిజ్ఝానక్ఖన్తియా అఞ్ఞం బ్యాకరేయ్య ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానామీతి॥ భగవంమూలకా నో। భన్తే। ధమ్మా। భగవంనేత్తికా భగవంపటిసరణా॥ సాధు వత। భన్తే। భగవన్తంయేవ పటిభాతు ఏతస్స భాసితస్స అత్థో॥ భగవతో సుత్వా భిక్ఖూ ధారేస్సన్తీతి॥ తేన హి। భిక్ఖవే। సుణాథ। సాధుకం మనసి కరోథ। భాసిస్సామీతి॥ ఏవం। భన్తేతి ఖో తే భిక్ఖూ భగవతో పచ్చస్సోసుం॥ భగవా ఏతదవోచ అత్థి। భిక్ఖవే। పరియాయో యం పరియాయం ఆగమ్మ భిక్ఖు అఞ్ఞత్రేవ సద్ధాయ। అఞ్ఞత్ర రుచియా। అఞ్ఞత్ర అనుస్సవా। అఞ్ఞత్ర ఆకారపరివితక్కా। అఞ్ఞత్ర దిట్ఠినిజ్ఝానక్ఖన్తియా అఞ్ఞం బ్యాకరేయ్య ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానామీతి॥>
      text <కతమో చ। భిక్ఖవే। పరియాయో। యం పరియాయం ఆగమ్మ భిక్ఖు అఞ్ఞత్రేవ సద్ధాయ…పే॰… అఞ్ఞత్ర దిట్ఠినిజ్ఝానక్ఖన్తియా అఞ్ఞం బ్యాకరోతి ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానామీతి॥ ఇధ। భిక్ఖవే। భిక్ఖు చక్ఖునా రూపం దిస్వా సన్తం వా అజ్ఝత్తం రాగదోసమోహం। అత్థి మే అజ్ఝత్తం రాగదోసమోహోతి పజానాతి। అసన్తం వా అజ్ఝత్తం రాగదోసమోహం। నత్థి మే అజ్ఝత్తం రాగదోసమోహోతి పజానాతి॥ యం తం। భిక్ఖవే। భిక్ఖు చక్ఖునా రూపం దిస్వా సన్తం వా అజ్ఝత్తం రాగదోసమోహం। అత్థి మే అజ్ఝత్తం రాగదోసమోహోతి పజానాతి। అసన్తం వా అజ్ఝత్తం రాగదోసమోహం। నత్థి మే అజ్ఝత్తం రాగదోసమోహోతి పజానాతి॥ అపి నుమే। భిక్ఖవే। ధమ్మా సద్ధాయ వా వేదితబ్బా। రుచియా వా వేదితబ్బా। అనుస్సవేన వా వేదితబ్బా। ఆకారపరివితక్కేన వా వేదితబ్బా। దిట్ఠినిజ్ఝానక్ఖన్తియా వా వేదితబ్బాతి॥ నో హేతం। భన్తే॥ ననుమే। భిక్ఖవే। ధమ్మా పఞ్ఞాయ దిస్వా వేదితబ్బాతి॥ ఏవం। భన్తే॥ అయం ఖో। భిక్ఖవే। పరియాయో యం పరియాయం ఆగమ్మ భిక్ఖు అఞ్ఞత్రేవ సద్ధాయ। అఞ్ఞత్ర రుచియా। అఞ్ఞత్ర అనుస్సవా। అఞ్ఞత్ర ఆకారపరివితక్కా। అఞ్ఞత్ర దిట్ఠినిజ్ఝానక్ఖన్తియా అఞ్ఞం బ్యాకరోతి ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానామీతి…పే॰…॥>
      text <పున చపరం। భిక్ఖవే। భిక్ఖు జివ్హాయ రసం సాయిత్వా సన్తం వా అజ్ఝత్తం…పే॰… రాగదోసమోహోతి పజానాతి। అసన్తం వా అజ్ఝత్తం రాగదోసమోహం। నత్థి మే అజ్ఝత్తం రాగదోసమోహోతి పజానాతి॥ యం తం। భిక్ఖవే। జివ్హాయ రసం సాయిత్వా సన్తం వా అజ్ఝత్తం రాగదోసమోహం। అత్థి మే అజ్ఝత్తం రాగదోసమోహోతి పజానాతి। అసన్తం వా అజ్ఝత్తం రాగదోసమోహం। నత్థి మే అజ్ఝత్తం రాగదోసమోహోతి పజానాతి। అపి నుమే। భిక్ఖవే। ధమ్మా సద్ధాయ వా వేదితబ్బా। రుచియా వా వేదితబ్బా। అనుస్సవేన వా వేదితబ్బా। ఆకారపరివితక్కేన వా వేదితబ్బా। దిట్ఠినిజ్ఝానక్ఖన్తియా వా వేదితబ్బాతి॥ నో హేతం। భన్తే॥ ననుమే। భిక్ఖవే। ధమ్మా పఞ్ఞాయ దిస్వా వేదితబ్బాతి॥ ఏవం। భన్తే॥ అయమ్పి ఖో। భిక్ఖవే। పరియాయో యం పరియాయం ఆగమ్మ భిక్ఖు అఞ్ఞత్రేవ సద్ధాయ। అఞ్ఞత్ర రుచియా। అఞ్ఞత్ర అనుస్సవా। అఞ్ఞత్ర ఆకారపరివితక్కా। అఞ్ఞత్ర దిట్ఠినిజ్ఝానక్ఖన్తియా అఞ్ఞం బ్యాకరోతి ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానామీతి …పే॰…॥>
      text <పున చపరం। భిక్ఖవే। భిక్ఖు మనసా ధమ్మం విఞ్ఞాయ సన్తం వా అజ్ఝత్తం రాగదోసమోహం। అత్థి మే అజ్ఝత్తం రాగదోసమోహోతి పజానాతి। అసన్తం వా అజ్ఝత్తం రాగదోసమోహం। నత్థి మే అజ్ఝత్తం రాగదోసమోహోతి పజానాతి॥ యం తం। భిక్ఖవే। భిక్ఖు మనసా ధమ్మం విఞ్ఞాయ సన్తం వా అజ్ఝత్తం రాగదోసమోహం। అత్థి మే అజ్ఝత్తం రాగదోసమోహోతి పజానాతి। అసన్తం వా అజ్ఝత్తం రాగదోసమోహం। నత్థి మే అజ్ఝత్తం రాగదోసమోహోతి పజానాతి। అపి నుమే। భిక్ఖవే। ధమ్మా సద్ధాయ వా వేదితబ్బా। రుచియా వా వేదితబ్బా। అనుస్సవేన వా వేదితబ్బా। ఆకారపరివితక్కేన వా వేదితబ్బా। దిట్ఠినిజ్ఝానక్ఖన్తియా వా వేదితబ్బాతి॥ నో హేతం। భన్తే॥ ననుమే। భిక్ఖవే। ధమ్మా పఞ్ఞాయ దిస్వా వేదితబ్బాతి॥ ఏవం। భన్తే॥ అయమ్పి ఖో। భిక్ఖవే। పరియాయో యం పరియాయం ఆగమ్మ భిక్ఖు అఞ్ఞత్రేవ సద్ధాయ। అఞ్ఞత్ర రుచియా। అఞ్ఞత్ర అనుస్సవా। అఞ్ఞత్ర ఆకారపరివితక్కా। అఞ్ఞత్ర దిట్ఠినిజ్ఝానక్ఖన్తియా అఞ్ఞం బ్యాకరోతి ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానామీతి॥ అట్ఠమం॥>
    text <౯॥ ఇన్ద్రియసమ్పన్నసుత్తం>
      text <౧౫౪>, <అథ ఖో అఞ్ఞతరో భిక్ఖు యేన భగవా తేనుపసఙ్కమి…పే॰… ఏకమన్తం నిసిన్నో ఖో సో భిక్ఖు భగవన్తం ఏతదవోచ ఇన్ద్రియసమ్పన్నో। ఇన్ద్రియసమ్పన్నోతి। భన్తే। వుచ్చతి॥ కిత్తావతా ను ఖో। భన్తే। ఇన్ద్రియసమ్పన్నో హోతీతి॥>
      text <చక్ఖున్ద్రియే చే। భిక్ఖు। ఉదయబ్బయానుపస్సీ విహరన్తో చక్ఖున్ద్రియే నిబ్బిన్దతి…పే॰… జివ్హిన్ద్రియే చే। భిక్ఖు। ఉదయబ్బయానుపస్సీ విహరన్తో జివ్హిన్ద్రియే నిబ్బిన్దతి…పే॰… మనిన్ద్రియే చే। భిక్ఖు। ఉదయబ్బయానుపస్సీ విహరన్తో మనిన్ద్రియే నిబ్బిన్దతి॥ నిబ్బిన్దం విరజ్జతి…పే॰… విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతి॥ ఏత్తావతా ఖో। భిక్ఖు। ఇన్ద్రియసమ్పన్నో హోతీతి॥ నవమం॥>
    text <౧౦॥ ధమ్మకథికపుచ్ఛసుత్తం>
      text <౧౫౫>, <అథ ఖో అఞ్ఞతరో భిక్ఖు యేన భగవా తేనుపసఙ్కమి…పే॰… ఏకమన్తం నిసిన్నో ఖో సో భిక్ఖు భగవన్తం ఏతదవోచ ధమ్మకథికో। ధమ్మకథికోతి। భన్తే। వుచ్చతి॥ కిత్తావతా ను ఖో। భన్తే। ధమ్మకథికో హోతీతి॥>
      text <చక్ఖుస్స చే। భిక్ఖు నిబ్బిదాయ విరాగాయ నిరోధాయ ధమ్మం దేసేతి। ధమ్మకథికో భిక్ఖూతి అలంవచనాయ॥ చక్ఖుస్స చే। భిక్ఖు। నిబ్బిదాయ విరాగాయ నిరోధాయ పటిపన్నో హోతి। ధమ్మానుధమ్మప్పటిపన్నో భిక్ఖూతి అలంవచనాయ॥ చక్ఖుస్స చే। భిక్ఖు। నిబ్బిదా విరాగా నిరోధా అనుపాదావిముత్తో హోతి। దిట్ఠధమ్మనిబ్బానప్పత్తో భిక్ఖూతి అలంవచనాయ…పే॰… జివ్హాయ చే। భిక్ఖు। నిబ్బిదాయ విరాగాయ నిరోధాయ ధమ్మం దేసేతి। ధమ్మకథికో భిక్ఖూతి అలంవచనాయ…పే॰… మనస్స చే। భిక్ఖు। నిబ్బిదాయ విరాగాయ నిరోధాయ ధమ్మం దేసేతి। ధమ్మకథికో భిక్ఖూతి అలంవచనాయ॥ మనస్స చే। భిక్ఖు। నిబ్బిదాయ విరాగాయ నిరోధాయ పటిపన్నో హోతి। ధమ్మానుధమ్మప్పటిపన్నో భిక్ఖూతి అలంవచనాయ॥ మనస్స చే। భిక్ఖు। నిబ్బిదా విరాగా నిరోధా అనుపాదావిముత్తో హోతి। దిట్ఠధమ్మనిబ్బానప్పత్తో భిక్ఖూతి అలంవచనాయాతి॥ దసమం॥>
      stand <నవపురాణవగ్గో పఞ్చదసమో॥>
      text <తస్సుద్దానం>
      stand <సళాయతనవగ్గే తతియపణ్ణాసకో సమత్తో॥>
      text <తస్స వగ్గుద్దానం>
  text <౧౬॥ నన్దిక్ఖయవగ్గో>
    text <౧॥ అజ్ఝత్తనన్దిక్ఖయసుత్తం>
      text <౧౫౬>, <అనిచ్చంయేవ। భిక్ఖవే। భిక్ఖు చక్ఖుం అనిచ్చన్తి పస్సతి। సాస్స హోతి సమ్మాదిట్ఠి॥ సమ్మా పస్సం నిబ్బిన్దతి॥ నన్దిక్ఖయా రాగక్ఖయో। రాగక్ఖయా నన్దిక్ఖయో॥ నన్దిరాగక్ఖయా చిత్తం సువిముత్తన్తి వుచ్చతి…పే॰… అనిచ్చంయేవ। భిక్ఖవే। భిక్ఖు జివ్హం అనిచ్చన్తి పస్సతి। సాస్స హోతి సమ్మాదిట్ఠి॥ సమ్మా పస్సం నిబ్బిన్దతి॥ నన్దిక్ఖయా రాగక్ఖయో। రాగక్ఖయా…పే॰… చిత్తం సువిముత్తన్తి వుచ్చతి…పే॰… అనిచ్చంయేవ। భిక్ఖవే। భిక్ఖు మనం అనిచ్చన్తి పస్సతి। సాస్స హోతి సమ్మాదిట్ఠి॥ సమ్మా పస్సం నిబ్బిన్దతి॥ నన్దిక్ఖయా రాగక్ఖయో। రాగక్ఖయా నన్దిక్ఖయో॥ నన్దిరాగక్ఖయా చిత్తం సువిముత్తన్తి వుచ్చతీతి॥ పఠమం॥>
    text <౨॥ బాహిరనన్దిక్ఖయసుత్తం>
      text <౧౫౭>, <అనిచ్చేయేవ। భిక్ఖవే। భిక్ఖు రూపే అనిచ్చాతి పస్సతి। సాస్స హోతి సమ్మాదిట్ఠి॥ సమ్మా పస్సం నిబ్బిన్దతి॥ నన్దిక్ఖయా రాగక్ఖయో। రాగక్ఖయా నన్దిక్ఖయో॥ నన్దిరాగక్ఖయా చిత్తం సువిముత్తన్తి వుచ్చతి॥ అనిచ్చేయేవ। భిక్ఖవే। భిక్ఖు సద్దే… గన్ధే… రసే… ఫోట్ఠబ్బే… ధమ్మే అనిచ్చాతి పస్సతి। సాస్స హోతి సమ్మాదిట్ఠి॥ సమ్మా పస్సం నిబ్బిన్దతి॥ నన్దిక్ఖయా రాగక్ఖయో। రాగక్ఖయా నన్దిక్ఖయో॥ నన్దిరాగక్ఖయా చిత్తం సువిముత్తన్తి వుచ్చతీతి॥ దుతియం॥>
    text <౩॥ అజ్ఝత్తఅనిచ్చనన్దిక్ఖయసుత్తం>
      text <౧౫౮>, <చక్ఖుం। భిక్ఖవే। యోనిసో మనసి కరోథ। చక్ఖానిచ్చతఞ్చ యథాభూతం సమనుపస్సథ॥ చక్ఖుం। భిక్ఖవే। భిక్ఖు యోనిసో మనసికరోన్తో। చక్ఖానిచ్చతఞ్చ యథాభూతం సమనుపస్సన్తో చక్ఖుస్మిమ్పి నిబ్బిన్దతి॥ నన్దిక్ఖయా రాగక్ఖయో। రాగక్ఖయా నన్దిక్ఖయో॥ నన్దిరాగక్ఖయా చిత్తం సువిముత్తన్తి వుచ్చతి॥ సోతం। భిక్ఖవే। యోనిసో మనసి కరోథ… ఘానం… జివ్హం। భిక్ఖవే। యోనిసో మనసి కరోథ। జివ్హానిచ్చతఞ్చ యథాభూతం సమనుపస్సథ॥ జివ్హం। భిక్ఖవే। భిక్ఖు యోనిసో మనసికరోన్తో। జివ్హానిచ్చతఞ్చ యథాభూతం సమనుపస్సన్తో జివ్హాయపి నిబ్బిన్దతి॥ నన్దిక్ఖయా రాగక్ఖయో। రాగక్ఖయా నన్దిక్ఖయో॥ నన్దిరాగక్ఖయా చిత్తం సువిముత్తన్తి వుచ్చతి॥ కాయం… మనం। భిక్ఖవే। యోనిసో మనసి కరోథ। మనానిచ్చతఞ్చ యథాభూతం సమనుపస్సథ॥ మనం। భిక్ఖవే। భిక్ఖు యోనిసో మనసికరోన్తో। మనానిచ్చతఞ్చ యథాభూతం సమనుపస్సన్తో మనస్మిమ్పి నిబ్బిన్దతి॥ నన్దిక్ఖయా రాగక్ఖయో। రాగక్ఖయా నన్దిక్ఖయో॥ నన్దిరాగక్ఖయా చిత్తం సువిముత్తన్తి వుచ్చతీతి॥ తతియం॥>
    text <౪॥ బాహిరఅనిచ్చనన్దిక్ఖయసుత్తం>
      text <౧౫౯>, <రూపే। భిక్ఖవే। యోనిసో మనసి కరోథ। రూపానిచ్చతఞ్చ యథాభూతం సమనుపస్సథ॥ రూపే। భిక్ఖవే। భిక్ఖు యోనిసో మనసికరోన్తో। రూపానిచ్చతఞ్చ యథాభూతం సమనుపస్సన్తో రూపేసుపి నిబ్బిన్దతి॥ నన్దిక్ఖయా రాగక్ఖయో। రాగక్ఖయా నన్దిక్ఖయో॥ నన్దిరాగక్ఖయా చిత్తం సువిముత్తన్తి వుచ్చతి॥ సద్దే… గన్ధే… రసే… ఫోట్ఠబ్బే… ధమ్మే। భిక్ఖవే। యోనిసో మనసి కరోథ। ధమ్మానిచ్చతఞ్చ యథాభూతం సమనుపస్సథ॥ ధమ్మే। భిక్ఖవే। భిక్ఖు యోనిసో మనసికరోన్తో। ధమ్మానిచ్చతఞ్చ యథాభూతం సమనుపస్సన్తో ధమ్మేసుపి నిబ్బిన్దతి॥ నన్దిక్ఖయా రాగక్ఖయో। రాగక్ఖయా నన్దిక్ఖయో॥ నన్దిరాగక్ఖయా చిత్తం సువిముత్తన్తి వుచ్చతీతి॥ చతుత్థం॥>
    text <౫॥ జీవకమ్బవనసమాధిసుత్తం>
      text <౧౬౦>, <ఏకం సమయం భగవా రాజగహే విహరతి జీవకమ్బవనే॥ తత్ర ఖో భగవా భిక్ఖూ ఆమన్తేసి భిక్ఖవోతి…పే॰… సమాధిం। భిక్ఖవే। భావేథ॥ సమాహితస్స। భిక్ఖవే। భిక్ఖునో యథాభూతం ఓక్ఖాయతి॥ కిఞ్చ యథాభూతం ఓక్ఖాయతి॥ చక్ఖుం అనిచ్చన్తి యథాభూతం ఓక్ఖాయతి। రూపా అనిచ్చాతి యథాభూతం ఓక్ఖాయతి। చక్ఖువిఞ్ఞాణం అనిచ్చన్తి యథాభూతం ఓక్ఖాయతి। చక్ఖుసమ్ఫస్సో అనిచ్చోతి యథాభూతం ఓక్ఖాయతి। యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చన్తి యథాభూతం ఓక్ఖాయతి…పే॰… జివ్హా అనిచ్చాతి యథాభూతం ఓక్ఖాయతి…పే॰… మనో అనిచ్చోతి యథాభూతం ఓక్ఖాయతి। ధమ్మా అనిచ్చాతి యథాభూతం ఓక్ఖాయతి…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చన్తి యథాభూతం ఓక్ఖాయతి॥ సమాధిం। భిక్ఖవే। భావేథ॥ సమాహితస్స। భిక్ఖవే। భిక్ఖునో యథాభూతం ఓక్ఖాయతీతి॥ పఞ్చమం॥>
    text <౬॥ జీవకమ్బవనపటిసల్లానసుత్తం>
      text <౧౬౧>, <ఏకం సమయం భగవా రాజగహే విహరతి జీవకమ్బవనే॥ తత్ర ఖో భగవా భిక్ఖూ ఆమన్తేసి…పే॰… పటిసల్లానే। భిక్ఖవే। యోగమాపజ్జథ॥ పటిసల్లీనస్స। భిక్ఖవే। భిక్ఖునో యథాభూతం ఓక్ఖాయతి॥ కిఞ్చ యథాభూతం ఓక్ఖాయతి॥ చక్ఖుం అనిచ్చన్తి యథాభూతం ఓక్ఖాయతి। రూపా అనిచ్చాతి యథాభూతం ఓక్ఖాయతి। చక్ఖువిఞ్ఞాణం అనిచ్చన్తి యథాభూతం ఓక్ఖాయతి। చక్ఖుసమ్ఫస్సో అనిచ్చోతి యథాభూతం ఓక్ఖాయతి। యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చన్తి యథాభూతం ఓక్ఖాయతి…పే॰… మనో అనిచ్చోతి యథాభూతం ఓక్ఖాయతి। ధమ్మా… మనోవిఞ్ఞాణం… మనోసమ్ఫస్సో… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చన్తి యథాభూతం ఓక్ఖాయతి॥ పటిసల్లానే భిక్ఖవే। యోగమాపజ్జథ॥ పటిసల్లీనస్స। భిక్ఖవే। భిక్ఖునో యథాభూతం ఓక్ఖాయతీతి॥ ఛట్ఠం॥>
    text <౭॥ కోట్ఠికఅనిచ్చసుత్తం>
      text <౧౬౨>, <అథ ఖో ఆయస్మా మహాకోట్ఠికో యేన భగవా తేనుపసఙ్కమి…పే॰… ఏకమన్తం నిసిన్నో ఖో ఆయస్మా కోట్ఠికో భగవన్తం ఏతదవోచ సాధు మే। భన్తే। భగవా సంఖిత్తేన ధమ్మం దేసేతు। యమహం భగవతో ధమ్మం సుత్వా ఏకో వూపకట్ఠో అప్పమత్తో ఆతాపీ పహితత్తో విహరేయ్యన్తి॥>
      text <యం ఖో। కోట్ఠిక। అనిచ్చం తత్ర తే ఛన్దో పహాతబ్బో॥ కిఞ్చ। కోట్ఠిక। అనిచ్చం॥ చక్ఖు ఖో। కోట్ఠిక। అనిచ్చం। తత్ర తే ఛన్దో పహాతబ్బో॥ రూపా అనిచ్చా। తత్ర తే ఛన్దో పహాతబ్బో॥ చక్ఖువిఞ్ఞాణం అనిచ్చం। తత్ర తే ఛన్దో పహాతబ్బో॥ చక్ఖుసమ్ఫస్సో అనిచ్చో। తత్ర తే ఛన్దో పహాతబ్బో॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చం। తత్ర తే ఛన్దో పహాతబ్బో…పే॰… జివ్హా అనిచ్చా। తత్ర తే ఛన్దో పహాతబ్బో॥ రసా అనిచ్చా। తత్ర తే ఛన్దో పహాతబ్బో॥ జివ్హావిఞ్ఞాణం అనిచ్చం। తత్ర తే ఛన్దో పహాతబ్బో॥ జివ్హాసమ్ఫస్సో అనిచ్చో। తత్ర తే ఛన్దో పహాతబ్బో॥ యమ్పిదం జివ్హాసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చం। తత్ర తే ఛన్దో పహాతబ్బో…పే॰… మనో అనిచ్చో। తత్ర తే ఛన్దో పహాతబ్బో॥ ధమ్మా అనిచ్చా। తత్ర తే ఛన్దో పహాతబ్బో॥ మనోవిఞ్ఞాణం అనిచ్చం। తత్ర తే ఛన్దో పహాతబ్బో॥ మనోసమ్ఫస్సో అనిచ్చో। తత్ర తే ఛన్దో పహాతబ్బో॥ యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చం। తత్ర తే ఛన్దో పహాతబ్బో॥ యం ఖో। కోట్ఠిక। అనిచ్చం తత్ర తే ఛన్దో పహాతబ్బోతి॥ సత్తమం॥>
    text <౮॥ కోట్ఠికదుక్ఖసుత్తం>
      text <౧౬౩>, <అథ ఖో ఆయస్మా మహాకోట్ఠికో…పే॰… భగవన్తం ఏతదవోచ సాధు మే। భన్తే…పే॰… విహరేయ్యన్తి॥ యం ఖో। కోట్ఠిక। దుక్ఖం తత్ర తే ఛన్దో పహాతబ్బో॥ కిఞ్చ। కోట్ఠిక। దుక్ఖం॥ చక్ఖు ఖో। కోట్ఠిక। దుక్ఖం। తత్ర తే ఛన్దో పహాతబ్బో॥ రూపా దుక్ఖా। తత్ర తే ఛన్దో పహాతబ్బో॥ చక్ఖువిఞ్ఞాణం దుక్ఖం। తత్ర తే ఛన్దో పహాతబ్బో॥ చక్ఖుసమ్ఫస్సో దుక్ఖో। తత్ర తే ఛన్దో పహాతబ్బో॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి దుక్ఖం। తత్ర తే ఛన్దో పహాతబ్బో…పే॰… జివ్హా దుక్ఖా। తత్ర తే ఛన్దో పహాతబ్బో…పే॰… మనో దుక్ఖో। తత్ర తే ఛన్దో పహాతబ్బో॥ ధమ్మా దుక్ఖా। తత్ర తే ఛన్దో పహాతబ్బో॥ మనోవిఞ్ఞాణం దుక్ఖం। తత్ర తే ఛన్దో పహాతబ్బో॥ మనోసమ్ఫస్సో దుక్ఖో। తత్ర తే ఛన్దో పహాతబ్బో॥ యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి దుక్ఖం। తత్ర తే ఛన్దో పహాతబ్బో॥ యం ఖో। కోట్ఠిక। దుక్ఖం తత్ర తే ఛన్దో పహాతబ్బోతి॥ అట్ఠమం॥>
    text <౯॥ కోట్ఠికఅనత్తసుత్తం>
      text <౧౬౪>, <ఏకమన్తం…పే॰… విహరేయ్యన్తి॥ యో ఖో। కోట్ఠిక। అనత్తా తత్ర తే ఛన్దో పహాతబ్బో॥ కో చ। కోట్ఠిక। అనత్తా॥ చక్ఖు ఖో। కోట్ఠిక। అనత్తా। తత్ర తే ఛన్దో పహాతబ్బో॥ రూపా అనత్తా। తత్ర తే ఛన్దో పహాతబ్బో॥ చక్ఖువిఞ్ఞాణం అనత్తా। తత్ర తే ఛన్దో పహాతబ్బో॥ చక్ఖుసమ్ఫస్సో అనత్తా। తత్ర తే ఛన్దో పహాతబ్బో॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనత్తా। తత్ర తే ఛన్దో పహాతబ్బో …పే॰… జివ్హా అనత్తా। తత్ర తే ఛన్దో పహాతబ్బో…పే॰… మనో అనత్తా। తత్ర తే ఛన్దో పహాతబ్బో॥ ధమ్మా అనత్తా। తత్ర తే ఛన్దో పహాతబ్బో॥ మనోవిఞ్ఞాణం… మనోసమ్ఫస్సో… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనత్తా। తత్ర తే ఛన్దో పహాతబ్బో॥ యో ఖో। కోట్ఠిక। అనత్తా। తత్ర తే ఛన్దో పహాతబ్బోతి॥ నవమం॥>
    text <౧౦॥ మిచ్ఛాదిట్ఠిపహానసుత్తం>
      text <౧౬౫>, <అథ ఖో అఞ్ఞతరో భిక్ఖు యేన భగవా తేనుపసఙ్కమి…పే॰… ఏకమన్తం నిసిన్నో సో భిక్ఖు భగవన్తం ఏతదవోచ కథం ను ఖో। భన్తే। జానతో కథం పస్సతో మిచ్ఛాదిట్ఠి పహీయతీతి॥>
      text <చక్ఖుం ఖో। భిక్ఖు। అనిచ్చతో జానతో పస్సతో మిచ్ఛాదిట్ఠి పహీయతి॥ రూపే అనిచ్చతో జానతో పస్సతో మిచ్ఛాదిట్ఠి పహీయతి॥ చక్ఖువిఞ్ఞాణం అనిచ్చతో జానతో పస్సతో మిచ్ఛాదిట్ఠి పహీయతి॥ చక్ఖుసమ్ఫస్సం అనిచ్చతో జానతో పస్సతో మిచ్ఛాదిట్ఠి పహీయతి…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చతో జానతో పస్సతో మిచ్ఛాదిట్ఠి పహీయతి॥ ఏవం ఖో। భిక్ఖు। జానతో ఏవం పస్సతో మిచ్ఛాదిట్ఠి పహీయతీతి॥ దసమం॥>
    text <౧౧॥ సక్కాయదిట్ఠిపహానసుత్తం>
      text <౧౬౬>, <అథ ఖో అఞ్ఞతరో భిక్ఖు…పే॰… ఏతదవోచ కథం ను ఖో। భన్తే। జానతో కథం పస్సతో సక్కాయదిట్ఠి పహీయతీతి॥ చక్ఖుం ఖో। భిక్ఖు। దుక్ఖతో జానతో పస్సతో సక్కాయదిట్ఠి పహీయతి॥ రూపే దుక్ఖతో జానతో పస్సతో సక్కాయదిట్ఠి పహీయతి॥ చక్ఖువిఞ్ఞాణం దుక్ఖతో జానతో పస్సతో సక్కాయదిట్ఠి పహీయతి॥ చక్ఖుసమ్ఫస్సం దుక్ఖతో జానతో పస్సతో సక్కాయదిట్ఠి పహీయతి…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి దుక్ఖతో జానతో పస్సతో సక్కాయదిట్ఠి పహీయతి॥ ఏవం ఖో। భిక్ఖు। జానతో ఏవం పస్సతో సక్కాయదిట్ఠి పహీయతీతి॥ ఏకాదసమం॥>
    text <౧౨॥ అత్తానుదిట్ఠిపహానసుత్తం>
      text <౧౬౭>, <అథ ఖో అఞ్ఞతరో భిక్ఖు…పే॰… ఏతదవోచ కథం ను ఖో। భన్తే। జానతో కథం పస్సతో అత్తానుదిట్ఠి పహీయతీతి॥ చక్ఖుం ఖో। భిక్ఖు। అనత్తతో జానతో పస్సతో అత్తానుదిట్ఠి పహీయతి॥ రూపే అనత్తతో జానతో పస్సతో అత్తానుదిట్ఠి పహీయతి॥ చక్ఖువిఞ్ఞాణం అనత్తతో జానతో పస్సతో అత్తానుదిట్ఠి పహీయతి॥ చక్ఖుసమ్ఫస్సం అనత్తతో జానతో పస్సతో అత్తానుదిట్ఠి పహీయతి॥ యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనత్తతో జానతో పస్సతో అత్తానుదిట్ఠి పహీయతి…పే॰… జివ్హం అనత్తతో జానతో పస్సతో అత్తానుదిట్ఠి పహీయతి…పే॰… మనం అనత్తతో జానతో పస్సతో అత్తానుదిట్ఠి పహీయతి॥ ధమ్మే… మనోవిఞ్ఞాణం… మనోసమ్ఫస్సం… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనత్తతో జానతో పస్సతో అత్తానుదిట్ఠి పహీయతీతి॥ ద్వాదసమం॥>
      stand <నన్దిక్ఖయవగ్గో సోళసమో॥>
      text <తస్సుద్దానం>
  text <౧౭॥ సట్ఠిపేయ్యాలవగ్గో>
    text <౧॥ అజ్ఝత్తఅనిచ్చఛన్దసుత్తం>
      text <౧౬౮>, <యం। భిక్ఖవే। అనిచ్చం। తత్ర వో ఛన్దో పహాతబ్బో॥ కిఞ్చ। భిక్ఖవే। అనిచ్చం॥ చక్ఖు। భిక్ఖవే। అనిచ్చం। తత్ర వో ఛన్దో పహాతబ్బో…పే॰… జివ్హా అనిచ్చా। తత్ర వో ఛన్దో పహాతబ్బో…పే॰… మనో అనిచ్చో। తత్ర వో ఛన్దో పహాతబ్బో॥ యం। భిక్ఖవే। అనిచ్చం। తత్ర వో ఛన్దో పహాతబ్బోతి॥>
    text <౨॥ అజ్ఝత్తఅనిచ్చరాగసుత్తం>
      text <౧౬౯>, <యం। భిక్ఖవే। అనిచ్చం। తత్ర వో రాగో పహాతబ్బో॥ కిఞ్చ। భిక్ఖవే। అనిచ్చం॥ చక్ఖు। భిక్ఖవే। అనిచ్చం। తత్ర వో రాగో పహాతబ్బో…పే॰… జివ్హా అనిచ్చా। తత్ర వో రాగో పహాతబ్బో…పే॰… మనో అనిచ్చో। తత్ర వో రాగో పహాతబ్బో॥ యం। భిక్ఖవే। అనిచ్చం। తత్ర వో రాగో పహాతబ్బోతి॥>
    text <౩॥ అజ్ఝత్తఅనిచ్చఛన్దరాగసుత్తం>
      text <౧౭౦>, <యం। భిక్ఖవే। అనిచ్చం। తత్ర వో ఛన్దరాగో పహాతబ్బో॥ కిఞ్చ। భిక్ఖవే। అనిచ్చం॥ చక్ఖు। భిక్ఖవే। అనిచ్చం। తత్ర వో ఛన్దరాగో పహాతబ్బో…పే॰… జివ్హా అనిచ్చా। తత్ర వో ఛన్దరాగో పహాతబ్బో…పే॰… మనో అనిచ్చో। తత్ర వో ఛన్దరాగో పహాతబ్బో॥ యం। భిక్ఖవే। అనిచ్చం। తత్ర వో ఛన్దరాగో పహాతబ్బోతి॥>
    text <౪-౬॥ దుక్ఖఛన్దాదిసుత్తం>
      text <౧౭౧-౧౭౩>, <యం। భిక్ఖవే। దుక్ఖం। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో॥ కిఞ్చ। భిక్ఖవే। దుక్ఖం॥ చక్ఖు। భిక్ఖవే। దుక్ఖం। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో…పే॰… జివ్హా దుక్ఖా…పే॰… మనో దుక్ఖో। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో॥ యం। భిక్ఖవే। దుక్ఖం తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బోతి॥>
    text <౭-౯॥ అనత్తఛన్దాదిసుత్తం>
      text <౧౭౪-౧౭౬>, <యో। భిక్ఖవే। అనత్తా। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో॥ కో చ। భిక్ఖవే। అనత్తా॥ చక్ఖు। భిక్ఖవే। అనత్తా। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో…పే॰… జివ్హా అనత్తా। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో…పే॰… మనో అనత్తా। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో॥ యో। భిక్ఖవే। అనత్తా తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బోతి॥>
    text <౧౦-౧౨॥ బాహిరానిచ్చఛన్దాదిసుత్తం>
      text <౧౭౭-౧౭౯>, <యం। భిక్ఖవే। అనిచ్చం। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో॥ కిఞ్చ। భిక్ఖవే। అనిచ్చం॥ రూపా। భిక్ఖవే। అనిచ్చా। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో॥ సద్దా అనిచ్చా। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో॥ గన్ధా అనిచ్చా। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో॥ రసా అనిచ్చా। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో॥ ఫోట్ఠబ్బా అనిచ్చా। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో॥ ధమ్మా అనిచ్చా। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో॥ యం। భిక్ఖవే। అనిచ్చం తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బోతి॥>
    text <౧౩-౧౫॥ బాహిరదుక్ఖఛన్దాదిసుత్తం>
      text <౧౮౦-౧౮౨>, <యం। భిక్ఖవే। దుక్ఖం। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో॥ కిఞ్చ। భిక్ఖవే। దుక్ఖం॥ రూపా। భిక్ఖవే। దుక్ఖా। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో॥ సద్దా… గన్ధా… రసా… ఫోట్ఠబ్బా… ధమ్మా దుక్ఖా। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో॥ యం। భిక్ఖవే। దుక్ఖం। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బోతి॥>
    text <౧౬-౧౮॥ బాహిరానత్తఛన్దాదిసుత్తం>
      text <౧౮౩-౧౮౫>, <యో। భిక్ఖవే। అనత్తా। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో॥ కో చ। భిక్ఖవే। అనత్తా॥ రూపా। భిక్ఖవే। అనత్తా। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో॥ సద్దా… గన్ధా… రసా… ఫోట్ఠబ్బా… ధమ్మా అనత్తా। తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బో॥ యో। భిక్ఖవే। అనత్తా తత్ర వో ఛన్దో పహాతబ్బో। రాగో పహాతబ్బో। ఛన్దరాగో పహాతబ్బోతి॥>
    text <౧౯॥ అజ్ఝత్తాతీతానిచ్చసుత్తం>
      text <౧౮౬>, <చక్ఖు। భిక్ఖవే। అనిచ్చం అతీతం…పే॰… జివ్హా అనిచ్చా అతీతా…పే॰… మనో అనిచ్చో అతీతో॥ ఏవం పస్సం। భిక్ఖవే। సుతవా అరియసావకో చక్ఖుస్మిమ్పి నిబ్బిన్దతి…పే॰… జివ్హాయపి నిబ్బిన్దతి…పే॰… మనస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥>
    text <౨౦॥ అజ్ఝత్తానాగతానిచ్చసుత్తం>
      text <౧౮౭>, <చక్ఖు। భిక్ఖవే। అనిచ్చం అనాగతం…పే॰… జివ్హా అనిచ్చా అనాగతా…పే॰… మనో అనిచ్చో అనాగతో॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౨౧॥ అజ్ఝత్తపచ్చుప్పన్నానిచ్చసుత్తం>
      text <౧౮౮>, <చక్ఖు। భిక్ఖవే। అనిచ్చం పచ్చుప్పన్నం…పే॰… జివ్హా అనిచ్చా పచ్చుప్పన్నా…పే॰… మనో అనిచ్చో పచ్చుప్పన్నో॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౨౨-౨౪॥ అజ్ఝత్తాతీతాదిదుక్ఖసుత్తం>
      text <౧౮౯-౧౯౧>, <చక్ఖు। భిక్ఖవే। దుక్ఖం అతీతం అనాగతం పచ్చుప్పన్నం…పే॰… జివ్హా దుక్ఖా అతీతా అనాగతా పచ్చుప్పన్నా…పే॰… మనో దుక్ఖో అతీతో అనాగతో పచ్చుప్పన్నో॥ ఏవం పస్సం। భిక్ఖవే…పే॰… నాపరం ఇత్థత్తాయాతి పజానాతీతి॥>
    text <౨౫-౨౭॥ అజ్ఝత్తాతీతాదిఅనత్తసుత్తం>
      text <౧౯౨-౧౯౪>, <చక్ఖు। భిక్ఖవే। అనత్తా అతీతం అనాగతం పచ్చుప్పన్నం…పే॰… జివ్హా అనత్తా…పే॰… మనో అనత్తా అతీతో అనాగతో పచ్చుప్పన్నో॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౨౮-౩౦॥ బాహిరాతీతాదిఅనిచ్చసుత్తం>
      text <౧౯౫-౧౯౭>, <రూపా। భిక్ఖవే। అనిచ్చా అతీతా అనాగతా పచ్చుప్పన్నా॥ సద్దా… గన్ధా… రసా… ఫోట్ఠబ్బా… ధమ్మా అనిచ్చా అతీతా అనాగతా పచ్చుప్పన్నా॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౩౧-౩౩॥ బాహిరాతీతాదిదుక్ఖసుత్తం>
      text <౧౯౮-౨౦౦>, <రూపా। భిక్ఖవే। దుక్ఖా అతీతా అనాగతా పచ్చుప్పన్నా॥ సద్దా… గన్ధా… రసా… ఫోట్ఠబ్బా… ధమ్మా దుక్ఖా అతీతా అనాగతా పచ్చుప్పన్నా॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౩౪-౩౬॥ బాహిరాతీతాదిఅనత్తసుత్తం>
      text <౨౦౧-౨౦౩>, <రూపా। భిక్ఖవే। అనత్తా అతీతా అనాగతా పచ్చుప్పన్నా॥ సద్దా… గన్ధా… రసా… ఫోట్ఠబ్బా… ధమ్మా అనత్తా అతీతా అనాగతా పచ్చుప్పన్నా॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౩౭॥ అజ్ఝత్తాతీతయదనిచ్చసుత్తం>
      text <౨౦౪>, <చక్ఖు। భిక్ఖవే। అనిచ్చం అతీతం॥ యదనిచ్చం। తం దుక్ఖం॥ యం దుక్ఖం। తదనత్తా॥ యదనత్తా। తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం…పే॰… జివ్హా అనిచ్చా అతీతా॥ యదనిచ్చం। తం దుక్ఖం॥ యం దుక్ఖం। తదనత్తా॥ యదనత్తా। తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం…పే॰… మనో అనిచ్చో అతీతో॥ యదనిచ్చం। తం దుక్ఖం॥ యం దుక్ఖం। తదనత్తా॥ యదనత్తా। తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౩౮॥ అజ్ఝత్తానాగతయదనిచ్చసుత్తం>
      text <౨౦౫>, <చక్ఖు। భిక్ఖవే। అనిచ్చం అనాగతం॥ యదనిచ్చం। తం దుక్ఖం॥ యం దుక్ఖం। తదనత్తా॥ యదనత్తా తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం…పే॰… జివ్హా అనిచ్చా అనాగతా॥ యదనిచ్చం। తం దుక్ఖం॥ యం దుక్ఖం। తదనత్తా॥ యదనత్తా। తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం…పే॰… మనో అనిచ్చో అనాగతో॥ యదనిచ్చం। తం దుక్ఖం॥ యం దుక్ఖం। తదనత్తా॥ యదనత్తా। తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ ఏవం పస్సం। భిక్ఖవే…పే॰… నాపరం ఇత్థత్తాయాతి పజానాతీతి॥>
    text <౩౯॥ అజ్ఝత్తపచ్చుప్పన్నయదనిచ్చసుత్తం>
      text <౨౦౬>, <చక్ఖు। భిక్ఖవే। అనిచ్చం పచ్చుప్పన్నం॥ యదనిచ్చం। తం దుక్ఖం॥ యం దుక్ఖం। తదనత్తా॥ యదనత్తా తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం…పే॰… జివ్హా అనిచ్చా పచ్చుప్పన్నా॥ యదనిచ్చం। తం దుక్ఖం॥ యం దుక్ఖం। తదనత్తా॥ యదనత్తా। తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం…పే॰… మనో అనిచ్చో పచ్చుప్పన్నో॥ యదనిచ్చం తం దుక్ఖం॥ యం దుక్ఖం తదనత్తా॥ యదనత్తా। తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౪౦-౪౨॥ అజ్ఝత్తాతీతాదియందుక్ఖసుత్తం>
      text <౨౦౭-౨౦౯>, <చక్ఖు। భిక్ఖవే। దుక్ఖం అతీతం అనాగతం పచ్చుప్పన్నం॥ యం దుక్ఖం। తదనత్తా॥ యదనత్తా। తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం…పే॰… జివ్హా దుక్ఖా…పే॰… మనో దుక్ఖో అతీతో అనాగతో పచ్చుప్పన్నో॥ యం దుక్ఖం। తదనత్తా॥ యదనత్తా। తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౪౩-౪౫॥ అజ్ఝత్తాతీతాదియదనత్తసుత్తం>
      text <౨౧౦-౨౧౨>, <చక్ఖు। భిక్ఖవే। అనత్తా అతీతం అనాగతం పచ్చుప్పన్నం॥ యదనత్తా। తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం…పే॰… జివ్హా అనత్తా…పే॰… మనో అనత్తా అతీతో అనాగతో పచ్చుప్పన్నో॥ యదనత్తా తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౪౬-౪౮॥ బాహిరాతీతాదియదనిచ్చసుత్తం>
      text <౨౧౩-౨౧౫>, <రూపా। భిక్ఖవే। అనిచ్చా అతీతా అనాగతా పచ్చుప్పన్నా॥ యదనిచ్చం। తం దుక్ఖం॥ యం దుక్ఖం। తదనత్తా॥ యదనత్తా। తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ సద్దా… గన్ధా… రసా… ఫోట్ఠబ్బా… ధమ్మా అనిచ్చా అతీతా అనాగతా పచ్చుప్పన్నా॥ యదనిచ్చం తం దుక్ఖం॥ యం దుక్ఖం తదనత్తా॥ యదనత్తా తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౪౯-౫౧॥ బాహిరాతీతాదియందుక్ఖసుత్తం>
      text <౨౧౬-౨౧౮>, <రూపా। భిక్ఖవే। దుక్ఖా అతీతా అనాగతా పచ్చుప్పన్నా॥ యం దుక్ఖం। తదనత్తా॥ యదనత్తా। తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ సద్దా… గన్ధా… రసా… ఫోట్ఠబ్బా… ధమ్మా దుక్ఖా అతీతా అనాగతా పచ్చుప్పన్నా॥ యం దుక్ఖం। తదనత్తా॥ యదనత్తా। తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౫౨-౫౪॥ బాహిరాతీతాదియదనత్తసుత్తం>
      text <౨౧౯-౨౨౧>, <రూపా। భిక్ఖవే। అనత్తా అతీతా అనాగతా పచ్చుప్పన్నా॥ యదనత్తా। తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ సద్దా… గన్ధా… రసా… ఫోట్ఠబ్బా… ధమ్మా అనత్తా అతీతా అనాగతా పచ్చుప్పన్నా॥ యదనత్తా। తం నేతం మమ। నేసోహమస్మి। న మేసో అత్తాతి ఏవమేతం యథాభూతం సమ్మప్పఞ్ఞాయ దట్ఠబ్బం॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౫౫॥ అజ్ఝత్తాయతనఅనిచ్చసుత్తం>
      text <౨౨౨>, <చక్ఖు। భిక్ఖవే। అనిచ్చం…పే॰… జివ్హా అనిచ్చా…పే॰… మనో అనిచ్చో॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౫౬॥ అజ్ఝత్తాయతనదుక్ఖసుత్తం>
      text <౨౨౩>, <చక్ఖు। భిక్ఖవే। దుక్ఖం…పే॰… జివ్హా దుక్ఖా…పే॰… మనో దుక్ఖో॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౫౭॥ అజ్ఝత్తాయతనఅనత్తసుత్తం>
      text <౨౨౪>, <చక్ఖు। భిక్ఖవే। అనత్తా…పే॰… జివ్హా అనత్తా…పే॰… మనో అనత్తా॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౫౮॥ బాహిరాయతనఅనిచ్చసుత్తం>
      text <౨౨౫>, <రూపా। భిక్ఖవే। అనిచ్చా॥ సద్దా… గన్ధా… రసా… ఫోట్ఠబ్బా… ధమ్మా అనిచ్చా॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౫౯॥ బాహిరాయతనదుక్ఖసుత్తం>
      text <౨౨౬>, <రూపా। భిక్ఖవే। దుక్ఖా॥ సద్దా… గన్ధా… రసా… ఫోట్ఠబ్బా… ధమ్మా దుక్ఖా॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
    text <౬౦॥ బాహిరాయతనఅనత్తసుత్తం>
      text <౨౨౭>, <రూపా। భిక్ఖవే। అనత్తా॥ సద్దా… గన్ధా… రసా… ఫోట్ఠబ్బా… ధమ్మా అనత్తా॥ ఏవం పస్సం…పే॰… నాపరం ఇత్థత్తాయాతి పజానాతీతి॥>
      stand <సట్ఠిపేయ్యాలవగ్గో సత్తరసమో॥>
      text <తస్సుద్దానం>
      stand <సుత్తన్తాని సట్ఠి॥>
  text <౧౮॥ సముద్దవగ్గో>
    text <౧॥ పఠమసముద్దసుత్తం>
      text <౨౨౮>, <సముద్దో। సముద్దోతి। భిక్ఖవే। అస్సుతవా పుథుజ్జనో భాసతి॥ నేసో। భిక్ఖవే। అరియస్స వినయే సముద్దో॥ మహా ఏసో। భిక్ఖవే। ఉదకరాసి మహాఉదకణ్ణవో॥ చక్ఖు। భిక్ఖవే। పురిసస్స సముద్దో। తస్స రూపమయో వేగో॥ యో తం రూపమయం వేగం సహతి। అయం వుచ్చతి। భిక్ఖవే। అతరి చక్ఖుసముద్దం సఊమిం సావట్టం సగాహం సరక్ఖసం। తిణ్ణో పారఙ్గతో థలే తిట్ఠతి బ్రాహ్మణో…పే॰… జివ్హా। భిక్ఖవే। పురిసస్స సముద్దో। తస్స రసమయో వేగో॥ యో తం రసమయం వేగం సహతి। అయం వుచ్చతి। భిక్ఖవే। అతరి జివ్హాసముద్దం సఊమిం సావట్టం సగాహం సరక్ఖసం। తిణ్ణో పారఙ్గతో థలే తిట్ఠతి బ్రాహ్మణో…పే॰… మనో। భిక్ఖవే। పురిసస్స సముద్దో। తస్స ధమ్మమయో వేగో॥ యో తం ధమ్మమయం వేగం సహతి। అయం వుచ్చతి। భిక్ఖవే। అతరి మనోసముద్దం సఊమిం సావట్టం సగాహం సరక్ఖసం। తిణ్ణో పారఙ్గతో థలే తిట్ఠతి బ్రాహ్మణోతి॥ ఇదమవోచ…పే॰… సత్థా>
    text <౨॥ దుతియసముద్దసుత్తం>
      text <౨౨౯>, <సముద్దో। సముద్దోతి। భిక్ఖవే। అస్సుతవా పుథుజ్జనో భాసతి॥ నేసో। భిక్ఖవే। అరియస్స వినయే సముద్దో॥ మహా ఏసో। భిక్ఖవే। ఉదకరాసి మహాఉదకణ్ణవో॥ సన్తి। భిక్ఖవే। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ అయం వుచ్చతి। భిక్ఖవే। అరియస్స వినయే సముద్దో॥ ఏత్థాయం సదేవకో లోకో సమారకో సబ్రహ్మకో సస్సమణబ్రాహ్మణీ పజా సదేవమనుస్సా యేభుయ్యేన సమున్నా తన్తాకులకజాతా కులగణ్ఠికజాతా ముఞ్జపబ్బజభూతా। అపాయం దుగ్గతిం వినిపాతం సంసారం నాతివత్తతి…పే॰…॥>
      text <సన్తి। భిక్ఖవే। జివ్హావిఞ్ఞేయ్యా రసా…పే॰… సన్తి। భిక్ఖవే। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ అయం వుచ్చతి। భిక్ఖవే। అరియస్స వినయే సముద్దో॥ ఏత్థాయం సదేవకో లోకో సమారకో సబ్రహ్మకో సస్సమణబ్రాహ్మణీ పజా సదేవమనుస్సా యేభుయ్యేన సమున్నా తన్తాకులకజాతా కులగణ్ఠికజాతా ముఞ్జపబ్బజభూతా అపాయం దుగ్గతిం వినిపాతం సంసారం నాతివత్తతీతి॥>
    text <౩॥ బాళిసికోపమసుత్తం>
      text <౨౩౦>, <సేయ్యథాపి। భిక్ఖవే। బాళిసికో ఆమిసగతబళిసం గమ్భీరే ఉదకరహదే పక్ఖిపేయ్య॥ తమేనం అఞ్ఞతరో ఆమిసచక్ఖు మచ్ఛో గిలేయ్య॥ ఏవఞ్హి సో। భిక్ఖవే। మచ్ఛో గిలితబళిసో బాళిసికస్స అనయం ఆపన్నో బ్యసనం ఆపన్నో యథాకామకరణీయో బాళిసికస్స॥>
      text <ఏవమేవ ఖో। భిక్ఖవే। ఛయిమే బళిసా లోకస్మిం అనయాయ సత్తానం వధాయ పాణినం॥ కతమే ఛ॥ సన్తి। భిక్ఖవే। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే। భిక్ఖు। అభినన్దతి అభివదతి అజ్ఝోసాయ తిట్ఠతి॥ అయం వుచ్చతి। భిక్ఖవే। భిక్ఖు గిలితబళిసో। మారస్స అనయం ఆపన్నో బ్యసనం ఆపన్నో యథాకామకరణీయో పాపిమతో…పే॰… సన్తి। భిక్ఖవే। జివ్హావిఞ్ఞేయ్యా రసా…పే॰…॥>
      text <సన్తి। భిక్ఖవే। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే। భిక్ఖు। అభినన్దతి అభివదతి అజ్ఝోసాయ తిట్ఠతి॥ అయం వుచ్చతి। భిక్ఖవే। భిక్ఖు గిలితబళిసో మారస్స అనయం ఆపన్నో బ్యసనం ఆపన్నో యథాకామకరణీయో పాపిమతో॥>
      text <సన్తి చ। భిక్ఖవే। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి॥ అయం వుచ్చతి। భిక్ఖవే। భిక్ఖు న గిలితబళిసో మారస్స అభేది బళిసం పరిభేది బళిసం న అనయం ఆపన్నో న బ్యసనం ఆపన్నో న యథాకామకరణీయో పాపిమతో…పే॰…॥>
      text <సన్తి। భిక్ఖవే। జివ్హావిఞ్ఞేయ్యా రసా…పే॰…॥ సన్తి। భిక్ఖవే। మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తఞ్చే భిక్ఖు నాభినన్దతి నాభివదతి నాజ్ఝోసాయ తిట్ఠతి। అయం వుచ్చతి। భిక్ఖవే। భిక్ఖు న గిలితబళిసో మారస్స అభేది బళిసం పరిభేది బళిసం న అనయం ఆపన్నో న బ్యసనం ఆపన్నో న యథాకామకరణీయో పాపిమతోతి॥ తతియం॥>
    text <౪॥ ఖీరరుక్ఖోపమసుత్తం>
      text <౨౩౧>, <యస్స కస్సచి। భిక్ఖవే। భిక్ఖుస్స వా భిక్ఖునియా వా చక్ఖువిఞ్ఞేయ్యేసు రూపేసు యో రాగో సో అత్థి। యో దోసో సో అత్థి। యో మోహో సో అత్థి। యో రాగో సో అప్పహీనో। యో దోసో సో అప్పహీనో। యో మోహో సో అప్పహీనో తస్స పరిత్తా చేపి చక్ఖువిఞ్ఞేయ్యా రూపా చక్ఖుస్స ఆపాథం ఆగచ్ఛన్తి పరియాదియన్తేవస్స చిత్తం। కో పన వాదో అధిమత్తానం॥ తం కిస్స హేతు॥ యో। భిక్ఖవే। రాగో। సో అత్థి। యో దోసో సో అత్థి। యో మోహో సో అత్థి। యో రాగో సో అప్పహీనో। యో దోసో సో అప్పహీనో। యో మోహో సో అప్పహీనో…పే॰…॥>
      text <యస్స కస్సచి। భిక్ఖవే। భిక్ఖుస్స వా భిక్ఖునియా వా జివ్హావిఞ్ఞేయ్యేసు రసేసు యో రాగో సో అత్థి…పే॰…॥>
      text <యస్స కస్సచి। భిక్ఖవే। భిక్ఖుస్స వా భిక్ఖునియా వా మనోవిఞ్ఞేయ్యేసు ధమ్మేసు యో రాగో సో అత్థి। యో దోసో సో అత్థి। యో మోహో సో అత్థి। యో రాగో సో అప్పహీనో। యో దోసో సో అప్పహీనో। యో మోహో సో అప్పహీనో। తస్స పరిత్తా చేపి మనోవిఞ్ఞేయ్యా ధమ్మా మనస్స ఆపాథం ఆగచ్ఛన్తి పరియాదియన్తేవస్స చిత్తం। కో పన వాదో అధిమత్తానం॥ తం కిస్స హేతు॥ యో। భిక్ఖవే। రాగో। సో అత్థి। యో దోసో సో అత్థి। యో మోహో సో అత్థి। యో రాగో సో అప్పహీనో। యో దోసో సో అప్పహీనో। యో మోహో సో అప్పహీనో॥>
      text <సేయ్యథాపి। భిక్ఖవే। ఖీరరుక్ఖో అస్సత్థో వా నిగ్రోధో వా పిలక్ఖో వా ఉదుమ్బరో వా దహరో తరుణో కోమారకో॥ తమేనం పురిసో తిణ్హాయ కుఠారియా యతో యతో ఆభిన్దేయ్య ఆగచ్ఛేయ్య ఖీరన్తి॥ ఏవం। భన్తే॥ తం కిస్స హేతు॥ యఞ్హి। భన్తే। ఖీరం తం అత్థీతి॥>
      text <ఏవమేవ ఖో। భిక్ఖవే। యస్స కస్సచి భిక్ఖుస్స వా భిక్ఖునియా వా చక్ఖువిఞ్ఞేయ్యేసు రూపేసు యో రాగో సో అత్థి। యో దోసో సో అత్థి। యో మోహో సో అత్థి। యో రాగో సో అప్పహీనో। యో దోసో సో అప్పహీనో। యో మోహో సో అప్పహీనో। తస్స పరిత్తా చేపి చక్ఖువిఞ్ఞేయ్యా రూపా చక్ఖుస్స ఆపాథం ఆగచ్ఛన్తి పరియాదియన్తేవస్స చిత్తం। కో పన వాదో అధిమత్తానం॥ తం కిస్స హేతు॥ యో। భిక్ఖవే। రాగో సో అత్థి। యో దోసో సో అత్థి। యో మోహో సో అత్థి। యో రాగో సో అప్పహీనో। యో దోసో సో అప్పహీనో। యో మోహో సో అప్పహీనో…పే॰…॥>
      text <యస్స కస్సచి। భిక్ఖవే। భిక్ఖుస్స వా భిక్ఖునియా వా జివ్హావిఞ్ఞేయ్యేసు రసేసు యో రాగో సో అత్థి…పే॰…॥>
      text <యస్స కస్సచి। భిక్ఖవే। భిక్ఖుస్స వా భిక్ఖునియా వా మనోవిఞ్ఞేయ్యేసు ధమ్మేసు యో రాగో సో అత్థి। యో దోసో సో అత్థి। యో మోహో సో అత్థి। యో రాగో సో అప్పహీనో। యో దోసో సో అప్పహీనో। యో మోహో సో అప్పహీనో। తస్స పరిత్తా చేపి మనోవిఞ్ఞేయ్యా ధమ్మా మనస్స ఆపాథం ఆగచ్ఛన్తి పరియాదియన్తేవస్స చిత్తం। కో పన వాదో అధిమత్తానం॥ తం కిస్స హేతు॥ యో। భిక్ఖవే। రాగో సో అత్థి। యో దోసో సో అత్థి। యో మోహో సో అత్థి। యో రాగో సో అప్పహీనో। యో దోసో సో అప్పహీనో। యో మోహో సో అప్పహీనో॥>
      text <యస్స కస్సచి। భిక్ఖవే। భిక్ఖుస్స వా భిక్ఖునియా వా చక్ఖువిఞ్ఞేయ్యేసు రూపేసు యో రాగో సో నత్థి। యో దోసో సో నత్థి। యో మోహో సో నత్థి। యో రాగో సో పహీనో। యో దోసో సో పహీనో। యో మోహో సో పహీనో। తస్స అధిమత్తా చేపి చక్ఖువిఞ్ఞేయ్యా రూపా చక్ఖుస్స ఆపాథం ఆగచ్ఛన్తి నేవస్స చిత్తం పరియాదియన్తి। కో పన వాదో పరిత్తానం॥ తం కిస్స హేతు॥ యో। భిక్ఖవే। రాగో సో నత్థి। యో దోసో సో నత్థి। యో మోహో సో నత్థి। యో రాగో సో పహీనో। యో దోసో సో పహీనో। యో మోహో సో పహీనో…పే॰…॥>
      text <యస్స కస్సచి। భిక్ఖవే। భిక్ఖుస్స వా భిక్ఖునియా వా జివ్హావిఞ్ఞేయ్యేసు రసేసు…పే॰… మనోవిఞ్ఞేయ్యేసు ధమ్మేసు యో రాగో సో నత్థి। యో దోసో సో నత్థి। యో మోహో సో నత్థి। యో రాగో సో పహీనో। యో దోసో సో పహీనో। యో మోహో సో పహీనో। తస్స అధిమత్తా చేపి మనోవిఞ్ఞేయ్యా ధమ్మా మనస్స ఆపాథం ఆగచ్ఛన్తి నేవస్స చిత్తం పరియాదియన్తి। కో పన వాదో పరిత్తానం॥ తం కిస్స హేతు॥ యో। భిక్ఖవే। రాగో సో నత్థి। యో దోసో సో నత్థి। యో మోహో సో నత్థి। యో రాగో సో పహీనో। యో దోసో సో పహీనో। యో మోహో సో పహీనో॥ సేయ్యథాపి। భిక్ఖవే। ఖీరరుక్ఖో అస్సత్థో వా నిగ్రోధో వా పిలక్ఖో వా ఉదుమ్బరో వా సుక్ఖో కోలాపో తేరోవస్సికో॥ తమేనం పురిసో తిణ్హాయ కుఠారియా యతో యతో ఆభిన్దేయ్య ఆగచ్ఛేయ్య ఖీరన్తి॥ నో హేతం। భన్తే॥ తం కిస్స హేతు॥ యఞ్హి। భన్తే। ఖీరం తం నత్థీతి॥>
      text <ఏవమేవ ఖో। భిక్ఖవే। యస్స కస్సచి భిక్ఖుస్స వా భిక్ఖునియా వా చక్ఖువిఞ్ఞేయ్యేసు రూపేసు యో రాగో సో నత్థి। యో దోసో సో నత్థి। యో మోహో సో నత్థి। యో రాగో సో పహీనో। యో దోసో సో పహీనో। యో మోహో సో పహీనో। తస్స అధిమత్తా చేపి చక్ఖువిఞ్ఞేయ్యా రూపా చక్ఖుస్స ఆపాథం ఆగచ్ఛన్తి నేవస్స చిత్తం పరియాదియన్తి। కో పన వాదో పరిత్తానం॥ తం కిస్స హేతు॥ యో। భిక్ఖవే। రాగో సో నత్థి। యో దోసో సో నత్థి। యో మోహో సో నత్థి। యో రాగో సో పహీనో। యో దోసో సో పహీనో। యో మోహో సో పహీనో…పే॰…॥>
      text <యస్స కస్సచి। భిక్ఖవే। భిక్ఖుస్స వా భిక్ఖునియా వా జివ్హావిఞ్ఞేయ్యేసు రసేసు…పే॰…॥>
      text <యస్స కస్సచి। భిక్ఖవే। భిక్ఖుస్స వా భిక్ఖునియా వా మనోవిఞ్ఞేయ్యేసు ధమ్మేసు యో రాగో సో నత్థి। యో దోసో సో నత్థి। యో మోహో సో నత్థి। యో రాగో సో పహీనో। యో దోసో సో పహీనో। యో మోహో సో పహీనో। తస్స అధిమత్తా చేపి మనోవిఞ్ఞేయ్యా ధమ్మా మనస్స ఆపాథం ఆగచ్ఛన్తి। నేవస్స చిత్తం పరియాదియన్తి। కో పన వాదో పరిత్తానం॥ తం కిస్స హేతు॥ యో। భిక్ఖవే। రాగో సో నత్థి। యో దోసో సో నత్థి। యో మోహో సో నత్థి। యో రాగో సో పహీనో। యో దోసో సో పహీనో। యో మోహో సో పహీనోతి॥ చతుత్థం॥>
    text <౫॥ కోట్ఠికసుత్తం>
      text <౨౩౨>, <ఏకం సమయం ఆయస్మా చ సారిపుత్తో ఆయస్మా చ మహాకోట్ఠికో బారాణసియం విహరన్తి ఇసిపతనే మిగదాయే॥ అథ ఖో ఆయస్మా మహాకోట్ఠికో సాయన్హసమయం పటిసల్లానా వుట్ఠితో యేనాయస్మా సారిపుత్తో తేనుపసఙ్కమి। ఉపసఙ్కమిత్వా ఆయస్మతా సారిపుత్తేన సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో ఆయస్మా మహాకోట్ఠికో ఆయస్మన్తం సారిపుత్తం ఏతదవోచ>
      text <కిం ను ఖో। ఆవుసో సారిపుత్త। చక్ఖు రూపానం సంయోజనం। రూపా చక్ఖుస్స సంయోజనం…పే॰… జివ్హా రసానం సంయోజనం। రసా జివ్హాయ సంయోజనం …పే॰… మనో ధమ్మానం సంయోజనం। ధమ్మా మనస్స సంయోజనన్తి॥>
      text <న ఖో। ఆవుసో కోట్ఠిక। చక్ఖు రూపానం సంయోజనం। న రూపా చక్ఖుస్స సంయోజనం॥ యఞ్చ తత్థ తదుభయం పటిచ్చ ఉప్పజ్జతి ఛన్దరాగో తం తత్థ సంయోజనం…పే॰… న జివ్హా రసానం సంయోజనం। న రసా జివ్హాయ సంయోజనం॥ యఞ్చ తత్థ తదుభయం పటిచ్చ ఉప్పజ్జతి ఛన్దరాగో తం తత్థ సంయోజనం…పే॰… న మనో ధమ్మానం సంయోజనం। న ధమ్మా మనస్స సంయోజనం॥ యఞ్చ తత్థ తదుభయం పటిచ్చ ఉప్పజ్జతి ఛన్దరాగో తం తత్థ సంయోజనం॥>
      text <సేయ్యథాపి। ఆవుసో। కాళో చ బలీబద్దో ఓదాతో చ బలీబద్దో ఏకేన దామేన వా యోత్తేన వా సంయుత్తా అస్సు॥ యో ను ఖో ఏవం వదేయ్య కాళో బలీబద్దో ఓదాతస్స బలీబద్దస్స సంయోజనం। ఓదాతో బలీబద్దో కాళస్స బలీబద్దస్స సంయోజనన్తి। సమ్మా ను ఖో సో వదమానో వదేయ్యాతి॥ నో హేతం। ఆవుసో॥ న ఖో। ఆవుసో। కాళో బలీబద్దో ఓదాతస్స బలీబద్దస్స సంయోజనం। న ఓదాతో బలీబద్దో కాళస్స బలీబద్దస్స సంయోజనం॥ యేన చ ఖో తే ఏకేన దామేన వా యోత్తేన వా సంయుత్తా తం తత్థ సంయోజనం॥>
      text <ఏవమేవ ఖో। ఆవుసో। న చక్ఖు రూపానం సంయోజనం। న రూపా చక్ఖుస్స సంయోజనం॥ యఞ్చ తత్థ తదుభయం పటిచ్చ ఉప్పజ్జతి ఛన్దరాగో తం తత్థ సంయోజనం…పే॰… న జివ్హా రసానం సంయోజనం…పే॰… న మనో ధమ్మానం సంయోజనం। న ధమ్మా మనస్స సంయోజనం॥ యఞ్చ తత్థ తదుభయం పటిచ్చ ఉప్పజ్జతి ఛన్దరాగో। తం తత్థ సంయోజనం॥>
      text <చక్ఖు వా। ఆవుసో। రూపానం సంయోజనం అభవిస్స। రూపా వా చక్ఖుస్స సంయోజనం। నయిదం బ్రహ్మచరియవాసో పఞ్ఞాయేథ సమ్మా దుక్ఖక్ఖయాయ॥ యస్మా చ ఖో। ఆవుసో। న చక్ఖు రూపానం సంయోజనం। న రూపా చక్ఖుస్స సంయోజనం। యఞ్చ తత్థ తదుభయం పటిచ్చ ఉప్పజ్జతి ఛన్దరాగో। తం తత్థ సంయోజనం। తస్మా బ్రహ్మచరియవాసో పఞ్ఞాయతి సమ్మా దుక్ఖక్ఖయాయ…పే॰…॥>
      text <జివ్హా। ఆవుసో। రసానం సంయోజనం అభవిస్స। రసా వా జివ్హాయ సంయోజనం। నయిదం బ్రహ్మచరియవాసో పఞ్ఞాయేథ సమ్మా దుక్ఖక్ఖయాయ॥ యస్మా చ ఖో। ఆవుసో। న జివ్హా రసానం సంయోజనం। న రసా జివ్హాయ సంయోజనం। యఞ్చ తత్థ తదుభయం పటిచ్చ ఉప్పజ్జతి ఛన్దరాగో। తం తత్థ సంయోజనం। తస్మా బ్రహ్మచరియవాసో పఞ్ఞాయతి సమ్మా దుక్ఖక్ఖయాయ…పే॰…॥>
      text <మనో వా। ఆవుసో। ధమ్మానం సంయోజనం అభవిస్స। ధమ్మా వా మనస్స సంయోజనం। నయిదం బ్రహ్మచరియవాసో పఞ్ఞాయేథ సమ్మా దుక్ఖక్ఖయాయ॥ యస్మా చ ఖో। ఆవుసో। న మనో ధమ్మానం సంయోజనం। న ధమ్మా మనస్స సంయోజనం। యఞ్చ తత్థ తదుభయం పటిచ్చ ఉప్పజ్జతి ఛన్దరాగో। తం తత్థ సంయోజనం। తస్మా బ్రహ్మచరియవాసో పఞ్ఞాయతి సమ్మా దుక్ఖక్ఖయాయ॥>
      text <ఇమినాపేతం। ఆవుసో। పరియాయేన వేదితబ్బం యథా న చక్ఖు రూపానం సంయోజనం। న రూపా చక్ఖుస్స సంయోజనం॥ యఞ్చ తత్థ తదుభయం పటిచ్చ ఉప్పజ్జతి ఛన్దరాగో। తం తత్థ సంయోజనం…పే॰… న జివ్హా రసానం సంయోజనం…పే॰… న మనో ధమ్మానం సంయోజనం। న ధమ్మా మనస్స సంయోజనం॥ యఞ్చ తత్థ తదుభయం పటిచ్చ ఉప్పజ్జతి ఛన్దరాగో। తం తత్థ సంయోజనం॥>
      text <సంవిజ్జతి ఖో। ఆవుసో। భగవతో చక్ఖు॥ పస్సతి భగవా చక్ఖునా రూపం॥ ఛన్దరాగో భగవతో నత్థి॥ సువిముత్తచిత్తో భగవా॥ సంవిజ్జతి ఖో। ఆవుసో। భగవతో సోతం॥ సుణాతి భగవా సోతేన సద్దం॥ ఛన్దరాగో భగవతో నత్థి॥ సువిముత్తచిత్తో భగవా॥ సంవిజ్జతి ఖో। ఆవుసో। భగవతో ఘానం॥ ఘాయతి భగవా ఘానేన గన్ధం॥ ఛన్దరాగో భగవతో నత్థి॥ సువిముత్తచిత్తో భగవా॥ సంవిజ్జతి ఖో। ఆవుసో। భగవతో జివ్హా॥ సాయతి భగవా జివ్హాయ రసం॥ ఛన్దరాగో భగవతో నత్థి॥ సువిముత్తచిత్తో భగవా॥ సంవిజ్జతి ఖో। ఆవుసో। భగవతో కాయో॥ ఫుసతి భగవా కాయేన ఫోట్ఠబ్బం॥ ఛన్దరాగో భగవతో నత్థి॥ సువిముత్తచిత్తో భగవా॥ సంవిజ్జతి ఖో। ఆవుసో। భగవతో మనో॥ విజానాతి భగవా మనసా ధమ్మం॥ ఛన్దరాగో భగవతో నత్థి॥ సువిముత్తచిత్తో భగవా॥>
      text <ఇమినా ఖో ఏతం। ఆవుసో। పరియాయేన వేదితబ్బం యథా న చక్ఖు రూపానం సంయోజనం। న రూపా చక్ఖుస్స సంయోజనం। యఞ్చ తత్థ తదుభయం పటిచ్చ ఉప్పజ్జతి ఛన్దరాగో। తం తత్థ సంయోజనం॥ న సోతం… న ఘానం… న జివ్హా రసానం సంయోజనం। న రసా జివ్హాయ సంయోజనం। యఞ్చ తత్థ తదుభయం పటిచ్చ ఉప్పజ్జతి ఛన్దరాగో తం తత్థ సంయోజనం॥ న కాయో… న మనో ధమ్మానం సంయోజనం। న ధమ్మా మనస్స సంయోజనం। యఞ్చ తత్థ తదుభయం పటిచ్చ ఉప్పజ్జతి ఛన్దరాగో। తం తత్థ సంయోజనన్తి॥ పఞ్చమం॥>
    text <౬॥ కామభూసుత్తం>
      text <౨౩౩>, <ఏకం సమయం ఆయస్మా చ ఆనన్దో ఆయస్మా చ కామభూ కోసమ్బియం విహరన్తి ఘోసితారామే॥ అథ ఖో ఆయస్మా కామభూ సాయన్హసమయం పటిసల్లానా వుట్ఠితో యేనాయస్మా ఆనన్దో తేనుపసఙ్కమి। ఉపసఙ్కమిత్వా ఆయస్మతా ఆనన్దేన సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో ఆయస్మా కామభూ ఆయస్మన్తం ఆనన్దం ఏతదవోచ>
      text <కిం ను ఖో। ఆవుసో ఆనన్ద। చక్ఖు రూపానం సంయోజనం। రూపా చక్ఖుస్స సంయోజనం…పే॰… జివ్హా రసానం సంయోజనం। రసా జివ్హాయ సంయోజనం…పే॰… మనో ధమ్మానం సంయోజనం। ధమ్మా మనస్స సంయోజనన్తి॥>
      text <న ఖో। ఆవుసో కామభూ। చక్ఖు రూపానం సంయోజనం। న రూపా చక్ఖుస్స సంయోజనం॥ యఞ్చ తత్థ తదుభయం పటిచ్చ ఉప్పజ్జతి ఛన్దరాగో। తం తత్థ సంయోజనం…పే॰… న జివ్హా రసానం సంయోజనం। న రసా జివ్హాయ సంయోజనం…పే॰… న మనో ధమ్మానం సంయోజనం। న ధమ్మా మనస్స సంయోజనం॥ యఞ్చ తత్థ తదుభయం పటిచ్చ ఉప్పజ్జతి ఛన్దరాగో తం తత్థ సంయోజనం॥>
      text <సేయ్యథాపి। ఆవుసో। కాళో చ బలీబద్దో ఓదాతో చ బలీబద్దో ఏకేన దామేన వా యోత్తేన వా సంయుత్తా అస్సు॥ యో ను ఖో ఏవం వదేయ్య కాళో బలీబద్దో ఓదాతస్స బలీబద్దస్స సంయోజనం। ఓదాతో బలీబద్దో కాళస్స బలీబద్దస్స సంయోజనన్తి। సమ్మా ను ఖో సో వదమానో వదేయ్యాతి॥ నో హేతం। ఆవుసో॥ న ఖో। ఆవుసో। కాళో బలీబద్దో ఓదాతస్స బలీబద్దస్స సంయోజనం। నపి ఓదాతో బలీబద్దో కాళస్స బలీబద్దస్స సంయోజనం॥ యేన చ ఖో తే ఏకేన దామేన వా యోత్తేన వా సంయుత్తా। తం తత్థ సంయోజనం॥ ఏవమేవ ఖో। ఆవుసో। న చక్ఖు రూపానం సంయోజనం। న రూపా చక్ఖుస్స సంయోజనం…పే॰… న జివ్హా…పే॰… న మనో…పే॰… యఞ్చ తత్థ తదుభయం పటిచ్చ ఉప్పజ్జతి ఛన్దరాగో। తం తత్థ సంయోజనన్తి॥ ఛట్ఠం॥>
    text <౭॥ ఉదాయీసుత్తం>
      text <౨౩౪>, <ఏకం సమయం ఆయస్మా చ ఆనన్దో ఆయస్మా చ ఉదాయీ కోసమ్బియం విహరన్తి ఘోసితారామే॥ అథ ఖో ఆయస్మా ఉదాయీ సాయన్హసమయం పటిసల్లానా వుట్ఠితో యేనాయస్మా ఆనన్దో తేనుపసఙ్కమి। ఉపసఙ్కమిత్వా ఆయస్మతా ఆనన్దేన సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో ఆయస్మా ఉదాయీ ఆయస్మన్తం ఆనన్దం ఏతదవోచ>
      text <యథేవ ను ఖో। ఆవుసో ఆనన్ద। అయం కాయో భగవతా అనేకపరియాయేన అక్ఖాతో వివటో పకాసితో ఇతిపాయం కాయో అనత్తాతి। సక్కా ఏవమేవ విఞ్ఞాణం పిదం ఆచిక్ఖితుం దేసేతుం పఞ్ఞపేతుం పట్ఠపేతుం వివరితుం విభజితుం ఉత్తానీకాతుం ఇతిపిదం విఞ్ఞాణం అనత్తాతి॥>
      text <యథేవ ఖో। ఆవుసో ఉదాయీ। అయం కాయో భగవతా అనేకపరియాయేన అక్ఖాతో వివటో పకాసితో ఇతిపాయం కాయో అనత్తాతి। సక్కా ఏవమేవ విఞ్ఞాణం పిదం ఆచిక్ఖితుం దేసేతుం పఞ్ఞపేతుం పట్ఠపేతుం వివరితుం విభజితుం ఉత్తానీకాతుం ఇతిపిదం విఞ్ఞాణం అనత్తాతి॥>
      text <చక్ఖుఞ్చ। ఆవుసో। పటిచ్చ రూపే చ ఉప్పజ్జతి చక్ఖువిఞ్ఞాణన్తి॥ ఏవమావుసోతి॥ యో చావుసో। హేతు। యో చ పచ్చయో చక్ఖువిఞ్ఞాణస్స ఉప్పాదాయ। సో చ హేతు। సో చ పచ్చయో సబ్బేన సబ్బం సబ్బథా సబ్బం అపరిసేసం నిరుజ్ఝేయ్య॥ అపి ను ఖో చక్ఖువిఞ్ఞాణం పఞ్ఞాయేథాతి॥ నో హేతం। ఆవుసో॥ ఇమినాపి ఖో ఏతం। ఆవుసో। పరియాయేన భగవతా అక్ఖాతం వివటం పకాసితం ఇతిపిదం విఞ్ఞాణం అనత్తాతి…పే॰…॥>
      text <జివ్హఞ్చావుసో। పటిచ్చ రసే చ ఉప్పజ్జతి జివ్హావిఞ్ఞాణన్తి॥ ఏవమావుసోతి॥ యో చావుసో। హేతు యో చ పచ్చయో జివ్హావిఞ్ఞాణస్స ఉప్పాదాయ। సో చ హేతు। సో చ పచ్చయో సబ్బేన సబ్బం సబ్బథా సబ్బం అపరిసేసం నిరుజ్ఝేయ్య। అపి ను ఖో జివ్హావిఞ్ఞాణం పఞ్ఞాయేథాతి॥ నో హేతం। ఆవుసో॥ ఇమినాపి ఖో ఏతం। ఆవుసో। పరియాయేన భగవతా అక్ఖాతం వివటం పకాసితం ఇతిపిదం విఞ్ఞాణం అనత్తాతి…పే॰…॥>
      text <మనఞ్చావుసో। పటిచ్చ ధమ్మే చ ఉప్పజ్జతి మనోవిఞ్ఞాణన్తి॥ ఏవమావుసోతి॥ యో చావుసో। హేతు। యో చ పచ్చయో మనోవిఞ్ఞాణస్స ఉప్పాదాయ। సో చ హేతు। సో చ పచ్చయో సబ్బేన సబ్బం సబ్బథా సబ్బం అపరిసేసం నిరుజ్ఝేయ్య। అపి ను ఖో మనోవిఞ్ఞాణం పఞ్ఞాయేథాతి॥ నో హేతం। ఆవుసో॥ ఇమినాపి ఖో ఏతం। ఆవుసో। పరియాయేన భగవతా అక్ఖాతం వివటం పకాసితం ఇతిపిదం విఞ్ఞాణం అనత్తాతి॥>
      text <సేయ్యథాపి। ఆవుసో। పురిసో సారత్థికో సారగవేసీ సారపరియేసనం చరమానో తిణ్హం కుఠారిం ఆదాయ వనం పవిసేయ్య॥ సో తత్థ పస్సేయ్య మహన్తం కదలిక్ఖన్ధం ఉజుం నవం అకుక్కుకజాతం॥ తమేనం మూలే ఛిన్దేయ్య। మూలే ఛేత్వా అగ్గే ఛిన్దేయ్య। అగ్గే ఛేత్వా పత్తవట్టిం వినిబ్భుజేయ్య॥ సో తత్థ ఫేగ్గుమ్పి నాధిగచ్ఛేయ్య। కుతో సారం॥ ఏవమేవ ఖో। ఆవుసో। భిక్ఖు ఛసు ఫస్సాయతనేసు నేవత్తానం న అత్తనియం సమనుపస్సతి॥ సో ఏవం అసమనుపస్సన్తో న కిఞ్చి లోకే ఉపాదియతి॥ అనుపాదియం న పరితస్సతి॥ అపరితస్సం పచ్చత్తఞ్ఞేవ పరినిబ్బాయతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥ సత్తమం॥>
    text <౮॥ ఆదిత్తపరియాయసుత్తం>
      text <౨౩౫>, <ఆదిత్తపరియాయం వో। భిక్ఖవే। ధమ్మపరియాయం దేసేస్సామి॥ తం సుణాథ॥ కతమో చ। భిక్ఖవే। ఆదిత్తపరియాయో। ధమ్మపరియాయో॥ వరం। భిక్ఖవే। తత్తాయ అయోసలాకాయ ఆదిత్తాయ సమ్పజ్జలితాయ సజోతిభూతాయ చక్ఖున్ద్రియం సమ్పలిమట్ఠం। న త్వేవ చక్ఖువిఞ్ఞేయ్యేసు రూపేసు అనుబ్యఞ్జనసో నిమిత్తగ్గాహో॥ నిమిత్తస్సాదగథితం వా। భిక్ఖవే। విఞ్ఞాణం తిట్ఠమానం తిట్ఠేయ్య। అనుబ్యఞ్జనస్సాదగథితం వా తస్మిఞ్చే సమయే కాలం కరేయ్య। ఠానమేతం విజ్జతి। యం ద్విన్నం గతీనం అఞ్ఞతరం గతిం గచ్ఛేయ్య నిరయం వా। తిరచ్ఛానయోనిం వా॥ ఇమం ఖ్వాహం। భిక్ఖవే। ఆదీనవం దిస్వా ఏవం వదామి॥>
      text <వరం। భిక్ఖవే। తిణ్హేన అయోసఙ్కునా ఆదిత్తేన సమ్పజ్జలితేన సజోతిభూతేన సోతిన్ద్రియం సమ్పలిమట్ఠం। న త్వేవ సోతవిఞ్ఞేయ్యేసు సద్దేసు అనుబ్యఞ్జనసో నిమిత్తగ్గాహో॥ నిమిత్తస్సాదగథితం వా। భిక్ఖవే। విఞ్ఞాణం తిట్ఠమానం తిట్ఠేయ్య। అనుబ్యఞ్జనస్సాదగథితం వా తస్మిఞ్చే సమయే కాలఙ్కరేయ్య। ఠానమేతం విజ్జతి। యం ద్విన్నం గతీనం అఞ్ఞతరం గతిం గచ్ఛేయ్య నిరయం వా తిరచ్ఛానయోనిం వా॥ ఇమం ఖ్వాహం। భిక్ఖవే। ఆదీనవం దిస్వా ఏవం వదామి॥>
      text <వరం। భిక్ఖవే। తిణ్హేన నఖచ్ఛేదనేన ఆదిత్తేన సమ్పజ్జలితేన సజోతిభూతేన ఘానిన్ద్రియం సమ్పలిమట్ఠం। న త్వేవ ఘానవిఞ్ఞేయ్యేసు గన్ధేసు అనుబ్యఞ్జనసో నిమిత్తగ్గాహో॥ నిమిత్తస్సాదగథితం వా। భిక్ఖవే। విఞ్ఞాణం తిట్ఠమానం తిట్ఠేయ్య। అనుబ్యఞ్జనస్సాదగథితం వా తస్మిఞ్చే సమయే కాలం కరేయ్య॥ ఠానమేతం విజ్జతి। యం ద్విన్నం గతీనం అఞ్ఞతరం గతిం గచ్ఛేయ్య నిరయం వా తిరచ్ఛానయోనిం వా॥ ఇమం ఖ్వాహం। భిక్ఖవే। ఆదీనవం దిస్వా ఏవం వదామి॥>
      text <వరం। భిక్ఖవే। తిణ్హేన ఖురేన ఆదిత్తేన సమ్పజ్జలితేన సజోతిభూతేన జివ్హిన్ద్రియం సమ్పలిమట్ఠం। న త్వేవ జివ్హావిఞ్ఞేయ్యేసు రసేసు అనుబ్యఞ్జనసో నిమిత్తగ్గాహో॥ నిమిత్తస్సాదగథితం వా। భిక్ఖవే। విఞ్ఞాణం తిట్ఠమానం తిట్ఠేయ్య। అనుబ్యఞ్జనస్సాదగథితం వా తస్మిఞ్చే సమయే కాలం కరేయ్య॥ ఠానమేతం విజ్జతి। యం ద్విన్నం గతీనం అఞ్ఞతరం గతిం గచ్ఛేయ్య నిరయం వా తిరచ్ఛానయోనిం వా॥ ఇమం ఖ్వాహం। భిక్ఖవే। ఆదీనవం దిస్వా ఏవం వదామి॥>
      text <వరం। భిక్ఖవే। తిణ్హాయ సత్తియా ఆదిత్తాయ సమ్పజ్జలితాయ సజోతిభూతాయ కాయిన్ద్రియం సమ్పలిమట్ఠం। న త్వేవ కాయవిఞ్ఞేయ్యేసు ఫోట్ఠబ్బేసు అనుబ్యఞ్జనసో నిమిత్తగ్గాహో॥ నిమిత్తస్సాదగథితం వా। భిక్ఖవే। విఞ్ఞాణం తిట్ఠమానం తిట్ఠేయ్య। అనుబ్యఞ్జనస్సాదగథితం వా తస్మిఞ్చే సమయే కాలం కరేయ్య॥ ఠానమేతం విజ్జతి। యం ద్విన్నం గతీనం అఞ్ఞతరం గతిం గచ్ఛేయ్య నిరయం వా తిరచ్ఛానయోనిం వా॥ ఇమం ఖ్వాహం। భిక్ఖవే। ఆదీనవం దిస్వా ఏవం వదామి॥>
      text <వరం। భిక్ఖవే। సోత్తం॥ సోత్తం ఖో పనాహం। భిక్ఖవే। వఞ్ఝం జీవితానం వదామి। అఫలం జీవితానం వదామి। మోమూహం జీవితానం వదామి। న త్వేవ తథారూపే వితక్కే వితక్కేయ్య యథారూపానం వితక్కానం వసం గతో సఙ్ఘం భిన్దేయ్య॥ ఇమం ఖ్వాహం। భిక్ఖవే। వఞ్ఝం జీవితానం ఆదీనవం దిస్వా ఏవం వదామి॥>
      text <తత్థ। భిక్ఖవే। సుతవా అరియసావకో ఇతి పటిసఞ్చిక్ఖతి తిట్ఠతు తావ తత్తాయ అయోసలాకాయ ఆదిత్తాయ సమ్పజ్జలితాయ సజోతిభూతాయ చక్ఖున్ద్రియం సమ్పలిమట్ఠం॥ హన్దాహం ఇదమేవ మనసి కరోమి ఇతి చక్ఖు అనిచ్చం। రూపా అనిచ్చా। చక్ఖువిఞ్ఞాణం అనిచ్చం। చక్ఖుసమ్ఫస్సో అనిచ్చో। యమ్పిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చం॥>
      text <తిట్ఠతు తావ తిణ్హేన అయోసఙ్కునా ఆదిత్తేన సమ్పజ్జలితేన సజోతిభూతేన సోతిన్ద్రియం సమ్పలిమట్ఠం॥ హన్దాహం ఇదమేవ మనసి కరోమి ఇతి సోతం అనిచ్చం। సద్దా అనిచ్చా। సోతవిఞ్ఞాణం అనిచ్చం। సోతసమ్ఫస్సో అనిచ్చో। యమ్పిదం సోతసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చం॥>
      text <తిట్ఠతు తావ తిణ్హేన నఖచ్ఛేదనేన ఆదిత్తేన సమ్పజ్జలితేన సజోతిభూతేన ఘానిన్ద్రియం సమ్పలిమట్ఠం॥ హన్దాహం ఇదమేవ మనసి కరోమి ఇతి ఘానం అనిచ్చం। గన్ధా అనిచ్చా। ఘానవిఞ్ఞాణం అనిచ్చం। ఘానసమ్ఫస్సో అనిచ్చో। యమ్పిదం ఘానసమ్ఫస్సపచ్చయా ఉప్పజ్జతి వేదయితం…పే॰… తమ్పి అనిచ్చం॥>
      text <తిట్ఠతు తావ తిణ్హేన ఖురేన ఆదిత్తేన సమ్పజ్జలితేన సజోతిభూతేన జివ్హిన్ద్రియం సమ్పలిమట్ఠం॥ హన్దాహం ఇదమేవ మనసి కరోమి ఇతి జివ్హా అనిచ్చా। రసా అనిచ్చా। జివ్హావిఞ్ఞాణం అనిచ్చం। జివ్హాసమ్ఫస్సో అనిచ్చో। యమ్పిదం జివ్హాసమ్ఫస్సపచ్చయా ఉప్పజ్జతి…పే॰… తమ్పి అనిచ్చం॥>
      text <తిట్ఠతు తావ తిణ్హాయ సత్తియా ఆదిత్తాయ సమ్పజ్జలితాయ సజోతిభూతాయ కాయిన్ద్రియం సమ్పలిమట్ఠం॥ హన్దాహం ఇదమేవ మనసి కరోమి ఇతి కాయో అనిచ్చో। ఫోట్ఠబ్బా అనిచ్చా। కాయవిఞ్ఞాణం అనిచ్చం। కాయసమ్ఫస్సో అనిచ్చో। యమ్పిదం కాయసమ్ఫస్సపచ్చయా ఉప్పజ్జతి వేదయితం…పే॰… తమ్పి అనిచ్చం॥>
      text <తిట్ఠతు తావ సోత్తం॥ హన్దాహం ఇదమేవ మనసి కరోమి ఇతి మనో అనిచ్చో। ధమ్మా అనిచ్చా। మనోవిఞ్ఞాణం అనిచ్చం। మనోసమ్ఫస్సో అనిచ్చో। యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అనిచ్చం॥>
      text <ఏవం పస్సం। భిక్ఖవే। సుతవా అరియసావకో చక్ఖుస్మిమ్పి నిబ్బిన్దతి। రూపేసుపి నిబ్బిన్దతి। చక్ఖువిఞ్ఞాణేపి నిబ్బిన్దతి। చక్ఖుసమ్ఫస్సేపి నిబ్బిన్దతి…పే॰… యమ్పిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి। విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతి॥ అయం ఖో। భిక్ఖవే। ఆదిత్తపరియాయో। ధమ్మపరియాయోతి॥ అట్ఠమం॥>
    text <౯॥ పఠమహత్థపాదోపమసుత్తం>
      text <౨౩౬>, <హత్థేసు। భిక్ఖవే। సతి ఆదాననిక్ఖేపనం పఞ్ఞాయతి। పాదేసు సతి అభిక్కమపటిక్కమో పఞ్ఞాయతి। పబ్బేసు సతి సమిఞ్జనపసారణం పఞ్ఞాయతి। కుచ్ఛిస్మిం సతి జిఘచ్ఛా పిపాసా పఞ్ఞాయతి॥ ఏవమేవ ఖో। భిక్ఖవే। చక్ఖుస్మిం సతి చక్ఖుసమ్ఫస్సపచ్చయా ఉప్పజ్జతి అజ్ఝత్తం సుఖం దుక్ఖం…పే॰… జివ్హాయ సతి జివ్హాసమ్ఫస్సపచ్చయా ఉప్పజ్జతి అజ్ఝత్తం సుఖం దుక్ఖం…పే॰… మనస్మిం సతి మనోసమ్ఫస్సపచ్చయా ఉప్పజ్జతి అజ్ఝత్తం సుఖం దుక్ఖం…పే॰…॥>
      text <హత్థేసు। భిక్ఖవే। అసతి ఆదాననిక్ఖేపనం న పఞ్ఞాయతి। పాదేసు అసతి అభిక్కమపటిక్కమో న పఞ్ఞాయతి। పబ్బేసు అసతి సమిఞ్జనపసారణం న పఞ్ఞాయతి। కుచ్ఛిస్మిం అసతి జిఘచ్ఛా పిపాసా న పఞ్ఞాయతి॥ ఏవమేవ ఖో। భిక్ఖవే। చక్ఖుస్మిం అసతి చక్ఖుసమ్ఫస్సపచ్చయా నుప్పజ్జతి అజ్ఝత్తం సుఖం దుక్ఖం…పే॰… జివ్హాయ అసతి జివ్హాసమ్ఫస్సపచ్చయా నుప్పజ్జతి…పే॰… మనస్మిం అసతి మనోసమ్ఫస్సపచ్చయా నుప్పజ్జతి అజ్ఝత్తం సుఖం దుక్ఖన్తి॥ నవమం॥>
    text <౧౦॥ దుతియహత్థపాదోపమసుత్తం>
      text <౨౩౭>, <హత్థేసు। భిక్ఖవే। సతి ఆదాననిక్ఖేపనం హోతి। పాదేసు సతి అభిక్కమపటిక్కమో హోతి। పబ్బేసు సతి సమిఞ్జనపసారణం హోతి। కుచ్ఛిస్మిం సతి జిఘచ్ఛా పిపాసా హోతి॥ ఏవమేవ ఖో। భిక్ఖవే। చక్ఖుస్మిం సతి చక్ఖుసమ్ఫస్సపచ్చయా ఉప్పజ్జతి అజ్ఝత్తం సుఖం దుక్ఖం…పే॰… జివ్హాయ సతి…పే॰… మనస్మిం సతి మనోసమ్ఫస్సపచ్చయా ఉప్పజ్జతి అజ్ఝత్తం సుఖం దుక్ఖం…పే॰…॥>
      text <హత్థేసు। భిక్ఖవే। అసతి ఆదాననిక్ఖేపనం న హోతి। పాదేసు అసతి అభిక్కమపటిక్కమో న హోతి। పబ్బేసు అసతి సమిఞ్జనపసారణం న హోతి। కుచ్ఛిస్మిం అసతి జిఘచ్ఛా పిపాసా న హోతి॥ ఏవమేవ ఖో। భిక్ఖవే। చక్ఖుస్మిం అసతి చక్ఖుసమ్ఫస్సపచ్చయా నుప్పజ్జతి అజ్ఝత్తం సుఖం దుక్ఖం…పే॰… జివ్హాయ అసతి జివ్హాసమ్ఫస్సపచ్చయా నుప్పజ్జతి…పే॰… మనస్మిం అసతి మనోసమ్ఫస్సపచ్చయా నుప్పజ్జతి అజ్ఝత్తం సుఖం దుక్ఖన్తి॥ దసమం॥>
      stand <సముద్దవగ్గో అట్ఠరసమో॥>
      text <తస్సుద్దానం>
  text <౧౯॥ ఆసీవిసవగ్గో>
    text <౧॥ ఆసీవిసోపమసుత్తం>
      text <౨౩౮>, <సేయ్యథాపి। భిక్ఖవే। చత్తారో ఆసీవిసా ఉగ్గతేజా ఘోరవిసా॥ అథ పురిసో ఆగచ్ఛేయ్య జీవితుకామో అమరితుకామో సుఖకామో దుక్ఖప్పటికూలో॥ తమేనం ఏవం వదేయ్యుం ఇమే తే। అమ్భో పురిస। చత్తారో ఆసీవిసా ఉగ్గతేజా ఘోరవిసా కాలేన కాలం వుట్ఠాపేతబ్బా। కాలేన కాలం న్హాపేతబ్బా। కాలేన కాలం భోజేతబ్బా। కాలేన కాలం సంవేసేతబ్బా॥ యదా చ ఖో తే। అమ్భో పురిస। ఇమేసం చతున్నం ఆసీవిసానం ఉగ్గతేజానం ఘోరవిసానం అఞ్ఞతరో వా అఞ్ఞతరో వా కుప్పిస్సతి। తతో త్వం। అమ్భో పురిస। మరణం వా నిగచ్ఛసి। మరణమత్తం వా దుక్ఖం॥ యం తే। అమ్భో పురిస। కరణీయం తం కరోహీతి॥>
      text <అథ ఖో సో। భిక్ఖవే। పురిసో భీతో చతున్నం ఆసీవిసానం ఉగ్గతేజానం ఘోరవిసానం యేన వా తేన వా పలాయేథ॥ తమేనం ఏవం వదేయ్యుం ఇమే ఖో। అమ్భో పురిస। పఞ్చ వధకా పచ్చత్థికా పిట్ఠితో పిట్ఠితో అనుబన్ధా। యత్థేవ నం పస్సిస్సామ తత్థేవ జీవితా వోరోపేస్సామాతి॥ యం తే। అమ్భో పురిస। కరణీయం తం కరోహీతి॥>
      text <అథ ఖో సో। భిక్ఖవే। పురిసో భీతో చతున్నం ఆసీవిసానం ఉగ్గతేజానం ఘోరవిసానం। భీతో పఞ్చన్నం వధకానం పచ్చత్థికానం యేన వా తేన వా పలాయేథ॥ తమేనం ఏవం వదేయ్యుం అయం తే। అమ్భో పురిస। ఛట్ఠో అన్తరచరో వధకో ఉక్ఖిత్తాసికో పిట్ఠితో పిట్ఠితో అనుబన్ధో యత్థేవ నం పస్సిస్సామి తత్థేవ సిరో పాతేస్సామీతి॥ యం తే। అమ్భో పురిస। కరణీయం తం కరోహీతి॥>
      text <అథ ఖో సో। భిక్ఖవే। పురిసో భీతో చతున్నం ఆసీవిసానం ఉగ్గతేజానం ఘోరవిసానం। భీతో పఞ్చన్నం వధకానం పచ్చత్థికానం। భీతో ఛట్ఠస్స అన్తరచరస్స వధకస్స ఉక్ఖిత్తాసికస్స యేన వా తేన వా పలాయేథ॥ సో పస్సేయ్య సుఞ్ఞం గామం॥ యఞ్ఞదేవ ఘరం పవిసేయ్య రిత్తకఞ్ఞేవ పవిసేయ్య తుచ్ఛకఞ్ఞేవ పవిసేయ్య సుఞ్ఞకఞ్ఞేవ పవిసేయ్య॥ యఞ్ఞదేవ భాజనం పరిమసేయ్య రిత్తకఞ్ఞేవ పరిమసేయ్య తుచ్ఛకఞ్ఞేవ పరిమసేయ్య సుఞ్ఞకఞ్ఞేవ పరిమసేయ్య॥ తమేనం ఏవం వదేయ్యుం ఇదాని। అమ్భో పురిస। ఇమం సుఞ్ఞం గామం చోరా గామఘాతకా పవిసన్తి॥ యం తే। అమ్భో పురిస। కరణీయం తం కరోహీతి॥>
      text <అథ ఖో సో। భిక్ఖవే। పురిసో భీతో చతున్నం ఆసీవిసానం ఉగ్గతేజానం ఘోరవిసానం। భీతో పఞ్చన్నం వధకానం పచ్చత్థికానం। భీతో ఛట్ఠస్స అన్తరచరస్స వధకస్స ఉక్ఖిత్తాసికస్స। భీతో చోరానం గామఘాతకానం యేన వా తేన వా పలాయేథ॥ సో పస్సేయ్య మహన్తం ఉదకణ్ణవం ఓరిమం తీరం సాసఙ్కం సప్పటిభయం। పారిమం తీరం ఖేమం అప్పటిభయం॥ న చస్స నావా సన్తారణీ ఉత్తరసేతు వా అపారా పారం గమనాయ॥ అథ ఖో। భిక్ఖవే। తస్స పురిసస్స ఏవమస్స అయం ఖో మహాఉదకణ్ణవో ఓరిమం తీరం సాసఙ్కం సప్పటిభయం। పారిమం తీరం ఖేమం అప్పటిభయం। నత్థి చ నావా సన్తారణీ ఉత్తరసేతు వా అపారా పారం గమనాయ॥ యంనూనాహం తిణకట్ఠసాఖాపలాసం సంకడ్ఢిత్వా కుల్లం బన్ధిత్వా తం కుల్లం నిస్సాయ హత్థేహి చ పాదేహి చ వాయమమానో సోత్థినా పారం గచ్ఛేయ్యన్తి॥>
      text <అథ ఖో సో। భిక్ఖవే। పురిసో తిణకట్ఠసాఖాపలాసం సంకడ్ఢిత్వా కుల్లం బన్ధిత్వా తం కుల్లం నిస్సాయ హత్థేహి చ పాదేహి చ వాయమమానో సోత్థినా పారం గచ్ఛేయ్య। తిణ్ణో పారఙ్గతో థలే తిట్ఠతి బ్రాహ్మణో॥>
      text <ఉపమా ఖో మ్యాయం। భిక్ఖవే। కతా అత్థస్స విఞ్ఞాపనాయ॥ అయఞ్చేత్థ అత్థో చత్తారో ఆసీవిసా ఉగ్గతేజా ఘోరవిసాతి ఖో। భిక్ఖవే। చతున్నేతం మహాభూతానం అధివచనం పథవీధాతుయా। ఆపోధాతుయా। తేజోధాతుయా। వాయోధాతుయా॥>
      text <పఞ్చ వధకా పచ్చత్థికాతి ఖో। భిక్ఖవే। పఞ్చన్నేతం ఉపాదానక్ఖన్ధానం అధివచనం। సేయ్యథిదం రూపుపాదానక్ఖన్ధస్స। వేదనుపాదానక్ఖన్ధస్స। సఞ్ఞుపాదానక్ఖన్ధస్స। సఙ్ఖారుపాదానక్ఖన్ధస్స। విఞ్ఞాణుపాదానక్ఖన్ధస్స॥>
      text <ఛట్ఠో అన్తరచరో వధకో ఉక్ఖిత్తాసికోతి ఖో। భిక్ఖవే। నన్దీరాగస్సేతం అధివచనం॥>
      text <సుఞ్ఞో గామోతి ఖో। భిక్ఖవే। ఛన్నేతం అజ్ఝత్తికానం ఆయతనానం అధివచనం॥ చక్ఖుతో చేపి నం। భిక్ఖవే। పణ్డితో బ్యత్తో మేధావీ ఉపపరిక్ఖతి రిత్తకఞ్ఞేవ ఖాయతి। తుచ్ఛకఞ్ఞేవ ఖాయతి। సుఞ్ఞకఞ్ఞేవ ఖాయతి…పే॰… జివ్హాతో చేపి నం। భిక్ఖవే…పే॰… మనతో చేపి నం। భిక్ఖవే। పణ్డితో బ్యత్తో మేధావీ ఉపపరిక్ఖతి రిత్తకఞ్ఞేవ ఖాయతి। తుచ్ఛకఞ్ఞేవ ఖాయతి। సుఞ్ఞకఞ్ఞేవ ఖాయతి॥>
      text <చోరా గామఘాతకాతి ఖో। భిక్ఖవే। ఛన్నేతం బాహిరానం ఆయతనానం అధివచనం॥ చక్ఖు। భిక్ఖవే। హఞ్ఞతి మనాపామనాపేసు రూపేసు। సోతం। భిక్ఖవే…పే॰… ఘానం। భిక్ఖవే…పే॰… జివ్హా। భిక్ఖవే। హఞ్ఞతి మనాపామనాపేసు రసేసు। కాయో। భిక్ఖవే…పే॰… మనో। భిక్ఖవే। హఞ్ఞతి మనాపామనాపేసు ధమ్మేసు॥>
      text <మహా ఉదకణ్ణవోతి ఖో। భిక్ఖవే। చతున్నేతం ఓఘానం అధివచనం కామోఘస్స। భవోఘస్స। దిట్ఠోఘస్స। అవిజ్జోఘస్స॥>
      text <ఓరిమం తీరం సాసఙ్కం సప్పటిభయన్తి ఖో। భిక్ఖవే। సక్కాయస్సేతం అధివచనం॥>
      text <పారిమం తీరం ఖేమం అప్పటిభయన్తి ఖో। భిక్ఖవే। నిబ్బానస్సేతం అధివచనం॥>
      text <కుల్లన్తి ఖో। భిక్ఖవే। అరియస్సేతం అట్ఠఙ్గికస్స మగ్గస్స అధివచనం। సేయ్యథిదం సమ్మాదిట్ఠి…పే॰… సమ్మాసమాధి॥>
      text <తస్స హత్థేహి చ పాదేహి చ వాయామోతి ఖో। భిక్ఖవే। వీరియారమ్భస్సేతం అధివచనం॥>
      text <తిణ్ణో పారఙ్గతో థలే తిట్ఠతి బ్రాహ్మణోతి ఖో। భిక్ఖవే। అరహతో ఏతం అధివచనన్తి॥ పఠమం॥>
    text <౨॥ రథోపమసుత్తం>
      text <౨౩౯>, <తీహి। భిక్ఖవే। ధమ్మేహి సమన్నాగతో భిక్ఖు దిట్ఠేవ ధమ్మే సుఖసోమనస్సబహులో విహరతి। యోని చస్స ఆరద్ధా హోతి ఆసవానం ఖయాయ॥ కతమేహి తీహి॥ ఇన్ద్రియేసు గుత్తద్వారో హోతి। భోజనే మత్తఞ్ఞూ। జాగరియం అనుయుత్తో॥>
      text <కథఞ్చ। భిక్ఖవే। భిక్ఖు ఇన్ద్రియేసు గుత్తద్వారో హోతి॥ ఇధ। భిక్ఖవే। భిక్ఖు చక్ఖునా రూపం దిస్వా న నిమిత్తగ్గాహీ హోతి। నానుబ్యఞ్జనగ్గాహీ। యత్వాధికరణమేనం చక్ఖున్ద్రియం అసంవుతం విహరన్తం అభిజ్ఝాదోమనస్సా పాపకా అకుసలా ధమ్మా అన్వాస్సవేయ్యుం॥ తస్స సంవరాయ పటిపజ్జతి। రక్ఖతి చక్ఖున్ద్రియం। చక్ఖున్ద్రియే సంవరం ఆపజ్జతి॥ సోతేన సద్దం సుత్వా… ఘానేన గన్ధం ఘాయిత్వా… జివ్హాయ రసం సాయిత్వా… కాయేన ఫోట్ఠబ్బం ఫుసిత్వా… మనసా ధమ్మం విఞ్ఞాయ న నిమిత్తగ్గాహీ హోతి నానుబ్యఞ్జనగ్గాహీ। యత్వాధికరణమేనం మనిన్ద్రియం అసంవుతం విహరన్తం అభిజ్ఝాదోమనస్సా పాపకా అకుసలా ధమ్మా అన్వాస్సవేయ్యుం। తస్స సంవరాయ పటిపజ్జతి। రక్ఖతి మనిన్ద్రియం। మనిన్ద్రియే సంవరం ఆపజ్జతి॥ సేయ్యథాపి। భిక్ఖవే। సుభూమియం చాతుమహాపథే ఆజఞ్ఞరథో యుత్తో అస్స ఠితో ఓధస్తపతోదో॥ తమేనం దక్ఖో యోగ్గాచరియో అస్సదమ్మసారథి అభిరుహిత్వా వామేన హత్థేన రస్మియో గహేత్వా। దక్ఖిణేన హత్థేన పతోదం గహేత్వా। యేనిచ్ఛకం యదిచ్ఛకం సారేయ్యపి పచ్చాసారేయ్యపి॥ ఏవమేవ ఖో। భిక్ఖవే। భిక్ఖు ఇమేసం ఛన్నం ఇన్ద్రియానం ఆరక్ఖాయ సిక్ఖతి। సంయమాయ సిక్ఖతి। దమాయ సిక్ఖతి। ఉపసమాయ సిక్ఖతి॥ ఏవం ఖో। భిక్ఖవే। భిక్ఖు ఇన్ద్రియేసు గుత్తద్వారో హోతి॥>
      text <కథఞ్చ। భిక్ఖవే। భిక్ఖు భోజనే మత్తఞ్ఞూ హోతి॥ ఇధ। భిక్ఖవే। భిక్ఖు పటిసఙ్ఖా యోనిసో ఆహారం ఆహారేతి నేవ దవాయ। న మదాయ। న మణ్డనాయ। న విభూసనాయ। యావదేవ ఇమస్స కాయస్స ఠితియా। యాపనాయ। విహింసూపరతియా। బ్రహ్మచరియానుగ్గహాయ। ఇతి పురాణఞ్చ వేదనం పటిహఙ్ఖామి। నవఞ్చ వేదనం న ఉప్పాదేస్సామి। యాత్రా చ మే భవిస్సతి। అనవజ్జతా చ ఫాసువిహారో చాతి॥ సేయ్యథాపి। భిక్ఖవే। పురిసో వణం ఆలిమ్పేయ్య యావదేవ రోహనత్థాయ। సేయ్యథా వా పన అక్ఖం అబ్భఞ్జేయ్య యావదేవ భారస్స నిత్థరణత్థాయ। ఏవం ఖో। భిక్ఖవే। భిక్ఖు పటిసఙ్ఖా యోనిసో ఆహారం ఆహారేతి నేవ దవాయ। న మదాయ। న మణ్డనాయ। న విభూసనాయ। యావదేవ ఇమస్స కాయస్స ఠితియా। యాపనాయ। విహింసూపరతియా। బ్రహ్మచరియానుగ్గహాయ। ఇతి పురాణఞ్చ వేదనం పటిహఙ్ఖామి। నవఞ్చ వేదనం న ఉప్పాదేస్సామి। యాత్రా చ మే భవిస్సతి। అనవజ్జతా చ ఫాసువిహారో చాతి॥ ఏవం ఖో। భిక్ఖవే। భిక్ఖు భోజనే మత్తఞ్ఞూ హోతి॥>
      text <కథఞ్చ। భిక్ఖవే। భిక్ఖు జాగరియం అనుయుత్తో హోతి॥ ఇధ। భిక్ఖవే। భిక్ఖు దివసం చఙ్కమేన నిసజ్జాయ ఆవరణీయేహి ధమ్మేహి చిత్తం పరిసోధేతి॥ రత్తియా పఠమం యామం చఙ్కమేన నిసజ్జాయ ఆవరణీయేహి ధమ్మేహి చిత్తం పరిసోధేతి॥ రత్తియా మజ్ఝిమం యామం దక్ఖిణేన పస్సేన సీహసేయ్యం కప్పేతి పాదే పాదం అచ్చాధాయ సతో సమ్పజానో ఉట్ఠానసఞ్ఞం మనసి కరిత్వా॥ రత్తియా పచ్ఛిమం యామం పచ్చుట్ఠాయ చఙ్కమేన నిసజ్జాయ ఆవరణీయేహి ధమ్మేహి చిత్తం పరిసోధేతి॥ ఏవం ఖో। భిక్ఖవే। భిక్ఖు జాగరియం అనుయుత్తో హోతి॥ ఇమేహి ఖో। భిక్ఖవే। తీహి ధమ్మేహి సమన్నాగతో భిక్ఖు దిట్ఠేవ ధమ్మే సుఖసోమనస్సబహులో విహరతి। యోని చస్స ఆరద్ధా హోతి ఆసవానం ఖయాయాతి॥ దుతియం॥>
    text <౩॥ కుమ్మోపమసుత్తం>
      text <౨౪౦>, <భూతపుబ్బం। భిక్ఖవే। కుమ్మో కచ్ఛపో సాయన్హసమయం అనునదీతీరే గోచరపసుతో అహోసి॥ సిఙ్గాలోపి ఖో। భిక్ఖవే। సాయన్హసమయం అనునదీతీరే గోచరపసుతో అహోసి॥ అద్దసా ఖో। భిక్ఖవే। కుమ్మో కచ్ఛపో సిఙ్గాలం దూరతోవ గోచరపసుతం॥ దిస్వాన సోణ్డిపఞ్చమాని అఙ్గాని సకే కపాలే సమోదహిత్వా అప్పోస్సుక్కో తుణ్హీభూతో సఙ్కసాయతి॥ సిఙ్గాలోపి ఖో। భిక్ఖవే। అద్దస కుమ్మం కచ్ఛపం దూరతోవ గోచరపసుతం॥ దిస్వాన యేన కుమ్మో కచ్ఛపో తేనుపసఙ్కమి। ఉపసఙ్కమిత్వా కుమ్మం కచ్ఛపం పచ్చుపట్ఠితో అహోసి యదాయం కుమ్మో కచ్ఛపో సోణ్డిపఞ్చమానం అఙ్గానం అఞ్ఞతరం వా అఞ్ఞతరం వా అఙ్గం అభినిన్నామేస్సతి। తత్థేవ నం గహేత్వా ఉద్దాలిత్వా ఖాదిస్సామీతి॥ యదా ఖో। భిక్ఖవే। కుమ్మో కచ్ఛపో సోణ్డిపఞ్చమానం అఙ్గానం అఞ్ఞతరం వా అఞ్ఞతరం వా అఙ్గం న అభినిన్నామి। అథ సిఙ్గాలో కుమ్మమ్హా నిబ్బిజ్జ పక్కామి। ఓతారం అలభమానో॥>
      text <ఏవమేవ ఖో। భిక్ఖవే। తుమ్హేపి మారో పాపిమా సతతం సమితం పచ్చుపట్ఠితో అప్పేవ నామాహం ఇమేసం చక్ఖుతో వా ఓతారం లభేయ్యం…పే॰… జివ్హాతో వా ఓతారం లభేయ్యం…పే॰… మనతో వా ఓతారం లభేయ్యన్తి॥ తస్మాతిహ। భిక్ఖవే। ఇన్ద్రియేసు గుత్తద్వారా విహరథ॥ చక్ఖునా రూపం దిస్వా మా నిమిత్తగ్గాహినో అహువత్థ। మా అనుబ్యఞ్జనగ్గాహినో॥ యత్వాధికరణమేనం చక్ఖున్ద్రియం అసంవుతం విహరన్తం అభిజ్ఝాదోమనస్సా పాపకా అకుసలా ధమ్మా అన్వాస్సవేయ్యుం। తస్స సంవరాయ పటిపజ్జథ। రక్ఖథ చక్ఖున్ద్రియం। చక్ఖున్ద్రియే సంవరం ఆపజ్జథ॥ సోతేన సద్దం సుత్వా… ఘానేన గన్ధం ఘాయిత్వా… జివ్హాయ రసం సాయిత్వా… కాయేన ఫోట్ఠబ్బం ఫుసిత్వా… మనసా ధమ్మం విఞ్ఞాయ మా నిమిత్తగ్గాహినో అహువత్థ। మా అనుబ్యఞ్జనగ్గాహినో॥ యత్వాధికరణమేనం మనిన్ద్రియం అసంవుతం విహరన్తం అభిజ్ఝాదోమనస్సా పాపకా అకుసలా ధమ్మా అన్వాస్సవేయ్యుం। తస్స సంవరాయ పటిపజ్జథ। రక్ఖథ మనిన్ద్రియం। మనిన్ద్రియే సంవరం ఆపజ్జథ॥ యతో తుమ్హే। భిక్ఖవే। ఇన్ద్రియేసు గుత్తద్వారా విహరిస్సథ। అథ తుమ్హేహిపి మారో పాపిమా నిబ్బిజ్జ పక్కమిస్సతి। ఓతారం అలభమానో కుమ్మమ్హావ సిఙ్గాలోతి॥>
    text <౪॥ పఠమదారుక్ఖన్ధోపమసుత్తం>
      text <౨౪౧>, <ఏకం సమయం భగవా కోసమ్బియం విహరతి గఙ్గాయ నదియా తీరే॥ అద్దసా ఖో భగవా మహన్తం దారుక్ఖన్ధం గఙ్గాయ నదియా సోతేన వుయ్హమానం॥ దిస్వాన భిక్ఖూ ఆమన్తేసి పస్సథ నో తుమ్హే। భిక్ఖవే। అముం మహన్తం దారుక్ఖన్ధం గఙ్గాయ నదియా సోతేన వుయ్హమానన్తి॥ ఏవం। భన్తే॥ సచే సో। భిక్ఖవే। దారుక్ఖన్ధో న ఓరిమం తీరం ఉపగచ్ఛతి। న పారిమం తీరం ఉపగచ్ఛతి। న మజ్ఝే సంసీదిస్సతి। న థలే ఉస్సీదిస్సతి। న మనుస్సగ్గాహో గహేస్సతి। న అమనుస్సగ్గాహో గహేస్సతి। న ఆవట్టగ్గాహో గహేస్సతి। న అన్తోపూతి భవిస్సతి। ఏవఞ్హి సో। భిక్ఖవే। దారుక్ఖన్ధో సముద్దనిన్నో భవిస్సతి సముద్దపోణో సముద్దపబ్భారో॥ తం కిస్స హేతు॥ సముద్దనిన్నో। భిక్ఖవే। గఙ్గాయ నదియా సోతో సముద్దపోణో సముద్దపబ్భారో॥>
      text <ఏవమేవ ఖో। భిక్ఖవే। సచే తుమ్హేపి న ఓరిమం తీరం ఉపగచ్ఛథ। న పారిమం తీరం ఉపగచ్ఛథ। న మజ్ఝే సంసీదిస్సథ। న థలే ఉస్సీదిస్సథ। న మనుస్సగ్గాహో గహేస్సతి। న అమనుస్సగ్గాహో గహేస్సతి। న ఆవట్టగ్గాహో గహేస్సతి। న అన్తోపూతీ భవిస్సథ। ఏవం తుమ్హే। భిక్ఖవే। నిబ్బాననిన్నా భవిస్సథ నిబ్బానపోణా నిబ్బానపబ్భారా॥ తం కిస్స హేతు॥ నిబ్బాననిన్నా। భిక్ఖవే। సమ్మాదిట్ఠి నిబ్బానపోణా నిబ్బానపబ్భారాతి॥ ఏవం వుత్తే। అఞ్ఞతరో భిక్ఖు భగవన్తం ఏతదవోచ కిం ను ఖో। భన్తే। ఓరిమం తీరం। కిం పారిమం తీరం। కో మజ్ఝే సంసాదో। కో థలే ఉస్సాదో। కో మనుస్సగ్గాహో। కో అమనుస్సగ్గాహో। కో ఆవట్టగ్గాహో। కో అన్తోపూతిభావోతి॥>
      text <ఓరిమం తీరన్తి ఖో। భిక్ఖు। ఛన్నేతం అజ్ఝత్తికానం ఆయతనానం అధివచనం॥ పారిమం తీరన్తి ఖో। భిక్ఖు। ఛన్నేతం బాహిరానం ఆయతనానం అధివచనం॥ మజ్ఝే సంసాదోతి ఖో। భిక్ఖు। నన్దీరాగస్సేతం అధివచనం॥ థలే ఉస్సాదోతి ఖో। భిక్ఖు। అస్మిమానస్సేతం అధివచనం॥>
      text <కతమో చ। భిక్ఖు। మనుస్సగ్గాహో॥ ఇధ। భిక్ఖు। గిహీహి సంసట్ఠో విహరతి। సహనన్దీ సహసోకీ। సుఖితేసు సుఖితో। దుక్ఖితేసు దుక్ఖితో। ఉప్పన్నేసు కిచ్చకరణీయేసు అత్తనా తేసు యోగం ఆపజ్జతి॥ అయం వుచ్చతి। భిక్ఖు। మనుస్సగ్గాహో॥>
      text <కతమో చ। భిక్ఖు। అమనుస్సగ్గాహో॥ ఇధ। భిక్ఖు। ఏకచ్చో అఞ్ఞతరం దేవనికాయం పణిధాయ బ్రహ్మచరియం చరతి ఇమినాహం సీలేన వా వతేన వా తపేన వా బ్రహ్మచరియేన వా దేవో వా భవిస్సామి దేవఞ్ఞతరో వాతి॥ అయం వుచ్చతి। భిక్ఖు। అమనుస్సగ్గాహో॥ ఆవట్టగ్గాహోతి ఖో। భిక్ఖు। పఞ్చన్నేతం కామగుణానం అధివచనం॥>
      text <కతమో చ। భిక్ఖు। అన్తోపూతిభావో॥ ఇధ। భిక్ఖు। ఏకచ్చో దుస్సీలో హోతి పాపధమ్మో అసుచిసఙ్కస్సరసమాచారో పటిచ్ఛన్నకమ్మన్తో అస్సమణో సమణపటిఞ్ఞో అబ్రహ్మచారీ బ్రహ్మచారిపటిఞ్ఞో అన్తోపూతి అవస్సుతో కసమ్బుజాతో॥ అయం వుచ్చతి। భిక్ఖు। అన్తోపూతిభావోతి॥>
      text <తేన ఖో పన సమయేన నన్దో గోపాలకో భగవతో అవిదూరే ఠితో హోతి॥ అథ ఖో నన్దో గోపాలకో భగవన్తం ఏతదవోచ అహం ఖో। భన్తే। న ఓరిమం తీరం ఉపగచ్ఛామి। న పారిమం తీరం ఉపగచ్ఛామి। న మజ్ఝే సంసీదిస్సామి। న థలే ఉస్సీదిస్సామి। న మం మనుస్సగ్గాహో గహేస్సతి। న అమనుస్సగ్గాహో గహేస్సతి। న ఆవట్టగ్గాహో గహేస్సతి। న అన్తోపూతి భవిస్సామి॥ లభేయ్యాహం। భన్తే। భగవతో సన్తికే పబ్బజ్జం। లభేయ్యం ఉపసమ్పదన్తి॥ తేన హి త్వం। నన్ద। సామికానం గావో నియ్యాతేహీతి॥ గమిస్సన్తి। భన్తే। గావో వచ్ఛగిద్ధినియోతి॥ నియ్యాతేహేవ త్వం। నన్ద। సామికానం గావోతి॥ అథ ఖో నన్దో గోపాలకో సామికానం గావో నియ్యాతేత్వా యేన భగవా తేనుపసఙ్కమి। ఉపసఙ్కమిత్వా భగవన్తం ఏతదవోచ నియ్యాతితా। భన్తే। సామికానం గావో॥ లభేయ్యాహం। భన్తే। భగవతో సన్తికే పబ్బజ్జం। లభేయ్యం ఉపసమ్పదన్తి॥ అలత్థ ఖో నన్దో గోపాలకో భగవతో సన్తికే పబ్బజ్జం। అలత్థ ఉపసమ్పదం॥ అచిరూపసమ్పన్నో చ పనాయస్మా నన్దో ఏకో వూపకట్ఠో…పే॰… అఞ్ఞతరో చ పనాయస్మా నన్దో అరహతం అహోసీతి॥ చతుత్థం॥>
    text <౫॥ దుతియదారుక్ఖన్ధోపమసుత్తం>
      text <౨౪౨>, <ఏకం సమయం భగవా కిమిలాయం విహరతి గఙ్గాయ నదియా తీరే॥ అద్దసా ఖో భగవా మహన్తం దారుక్ఖన్ధం గఙ్గాయ నదియా సోతేన వుయ్హమానం॥ దిస్వాన భిక్ఖూ ఆమన్తేసి పస్సథ నో తుమ్హే। భిక్ఖవే। అముం మహన్తం దారుక్ఖన్ధం గఙ్గాయ నదియా సోతేన వుయ్హమానన్తి॥ ఏవం భన్తే…పే॰… ఏవం వుత్తే। ఆయస్మా కిమిలో భగవన్తం ఏతదవోచ కిం ను ఖో। భన్తే। ఓరిమం తీరం…పే॰… కతమో చ। కిమిల। అన్తోపూతిభావో॥ ఇధ। కిమిల। భిక్ఖు అఞ్ఞతరం సంకిలిట్ఠం ఆపత్తిం ఆపన్నో హోతి యథారూపాయ ఆపత్తియా న వుట్ఠానం పఞ్ఞాయతి॥ అయం వుచ్చతి। కిమిల। అన్తోపూతిభావోతి॥ పఞ్చమం॥>
    text <౬॥ అవస్సుతపరియాయసుత్తం>
      text <౨౪౩>, <ఏకం సమయం భగవా సక్కేసు విహరతి కపిలవత్థుస్మిం నిగ్రోధారామే॥ తేన ఖో పన సమయేన కాపిలవత్థవానం సక్యానం నవం సన్థాగారం అచిరకారితం హోతి అనజ్ఝావుట్ఠం సమణేన వా బ్రాహ్మణేన వా కేనచి వా మనుస్సభూతేన॥ అథ ఖో కాపిలవత్థవా సక్యా యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం నిసీదింసు॥ ఏకమన్తం నిసిన్నా ఖో కాపిలవత్థవా సక్యా భగవన్తం ఏతదవోచుం ఇధ। భన్తే। కాపిలవత్థవానం సక్యానం నవం సన్థాగారం అచిరకారితం అనజ్ఝావుట్ఠం సమణేన వా బ్రాహ్మణేన వా కేనచి వా మనుస్సభూతేన॥ తం। భన్తే। భగవా పఠమం పరిభుఞ్జతు॥ భగవతా పఠమం పరిభుత్తం పచ్ఛా కాపిలవత్థవా సక్యా పరిభుఞ్జిస్సన్తి॥ తదస్స కాపిలవత్థవానం సక్యానం దీఘరత్తం హితాయ సుఖాయాతి॥ అధివాసేసి భగవా తుణ్హీభావేన॥>
      text <అథ ఖో కాపిలవత్థవా సక్యా భగవతో అధివాసనం విదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా యేన నవం సన్థాగారం తేనుపసఙ్కమింసు। ఉపసఙ్కమిత్వా సబ్బసన్థరిం సన్థాగారం సన్థరిత్వా ఆసనాని పఞ్ఞాపేత్వా ఉదకమణికం పతిట్ఠాపేత్వా తేలప్పదీపం ఆరోపేత్వా యేన భగవా తేనుపసఙ్కమింసు। ఉపసఙ్కమిత్వా భగవన్తం ఏతదవోచుం సబ్బసన్థరిసన్థతం। భన్తే। సన్థాగారం। ఆసనాని పఞ్ఞత్తాని। ఉదకమణికో పతిట్ఠాపితో। తేలప్పదీపో ఆరోపితో॥ యస్స దాని। భన్తే। భగవా కాలం మఞ్ఞతీతి॥ అథ ఖో భగవా నివాసేత్వా పత్తచీవరమాదాయ సద్ధిం భిక్ఖుసఙ్ఘేన యేన నవం సన్థాగారం తేనుపసఙ్కమి। ఉపసఙ్కమిత్వా పాదే పక్ఖాలేత్వా సన్థాగారం పవిసిత్వా మజ్ఝిమం థమ్భం నిస్సాయ పురత్థాభిముఖో నిసీది॥ భిక్ఖుసఙ్ఘోపి ఖో పాదే పక్ఖాలేత్వా సన్థాగారం పవిసిత్వా పచ్ఛిమం భిత్తిం నిస్సాయ పురత్థాభిముఖో నిసీది భగవన్తంయేవ పురక్ఖత్వా॥ కాపిలవత్థవా సక్యా పాదే పక్ఖాలేత్వా సన్థాగారం పవిసిత్వా పురత్థిమం భిత్తిం నిస్సాయ పచ్ఛిమాభిముఖా నిసీదింసు భగవన్తంయేవ పురక్ఖత్వా॥ అథ ఖో భగవా కాపిలవత్థవే సక్యే బహుదేవ రత్తిం ధమ్మియా కథాయ సన్దస్సేత్వా సమాదపేత్వా సముత్తేజేత్వా సమ్పహంసేత్వా ఉయ్యోజేసి అభిక్కన్తా ఖో। గోతమా। రత్తి॥ యస్స దాని కాలం మఞ్ఞథాతి॥ ఏవం। భన్తేతి ఖో కాపిలవత్థవా సక్యా భగవతో పటిస్సుత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కమింసు॥>
      text <అథ ఖో భగవా అచిరపక్కన్తేసు కాపిలవత్థవేసు సక్యేసు ఆయస్మన్తం మహామోగ్గల్లానం ఆమన్తేసి విగతథినమిద్ధో ఖో। మోగ్గల్లాన। భిక్ఖుసఙ్ఘో॥ పటిభాతు తం। మోగ్గల్లాన। భిక్ఖూనం ధమ్మీ కథా॥ పిట్ఠి మే ఆగిలాయతి। తమహం ఆయమిస్సామీతి॥ ఏవం। భన్తేతి ఖో ఆయస్మా మహామోగ్గల్లానో భగవతో పచ్చస్సోసి॥ అథ ఖో భగవా చతుగ్గుణం సఙ్ఘాటిం పఞ్ఞపేత్వా దక్ఖిణేన పస్సేన సీహసేయ్యం కప్పేసి। పాదే పాదం అచ్చాధాయ। సతో సమ్పజానో ఉట్ఠానసఞ్ఞం మనసి కరిత్వా॥ తత్ర ఖో ఆయస్మా మహామోగ్గల్లానో భిక్ఖూ ఆమన్తేసి ఆవుసో భిక్ఖవేతి॥ ఆవుసోతి ఖో తే భిక్ఖూ ఆయస్మతో మహామోగ్గల్లానస్స పచ్చస్సోసుం॥ ఆయస్మా మహామోగ్గల్లానో ఏతదవోచ అవస్సుతపరియాయఞ్చ వో। ఆవుసో। దేసేస్సామి। అనవస్సుతపరియాయఞ్చ॥ తం సుణాథ। సాధుకం మనసి కరోథ। భాసిస్సామీతి॥ ఏవమావుసోతి ఖో తే భిక్ఖూ ఆయస్మతో మహామోగ్గల్లానస్స పచ్చస్సోసుం॥ ఆయస్మా మహామోగ్గల్లానో ఏతదవోచ>
      text <కథం। ఆవుసో। అవస్సుతో హోతి॥ ఇధావుసో। భిక్ఖు చక్ఖునా రూపం దిస్వా పియరూపే రూపే అధిముచ్చతి। అప్పియరూపే రూపే బ్యాపజ్జతి। అనుపట్ఠితకాయస్సతి విహరతి పరిత్తచేతసో। తఞ్చ చేతోవిముత్తిం పఞ్ఞావిముత్తిం యథాభూతం నప్పజానాతి యత్థస్స తే ఉప్పన్నా పాపకా అకుసలా ధమ్మా అపరిసేసా నిరుజ్ఝన్తి …పే॰… జివ్హాయ రసం సాయిత్వా…పే॰… మనసా ధమ్మం విఞ్ఞాయ పియరూపే ధమ్మే అధిముచ్చతి। అప్పియరూపే ధమ్మే బ్యాపజ్జతి। అనుపట్ఠితకాయస్సతి చ విహరతి పరిత్తచేతసో। తఞ్చ చేతోవిముత్తిం పఞ్ఞావిముత్తిం యథాభూతం నప్పజానాతి యత్థస్స తే ఉప్పన్నా పాపకా అకుసలా ధమ్మా అపరిసేసా నిరుజ్ఝన్తి॥ అయం వుచ్చతి। ఆవుసో। భిక్ఖు అవస్సుతో చక్ఖువిఞ్ఞేయ్యేసు రూపేసు…పే॰… అవస్సుతో జివ్హావిఞ్ఞేయ్యేసు రసేసు…పే॰… అవస్సుతో మనోవిఞ్ఞేయ్యేసు ధమ్మేసు॥ ఏవంవిహారిఞ్చావుసో। భిక్ఖుం చక్ఖుతో చేపి నం మారో ఉపసఙ్కమతి లభతేవ మారో ఓతారం। లభతి మారో ఆరమ్మణం…పే॰… జివ్హాతో చేపి నం మారో ఉపసఙ్కమతి। లభతేవ మారో ఓతారం। లభతి మారో ఆరమ్మణం…పే॰… మనతో చేపి నం మారో ఉపసఙ్కమతి। లభతేవ మారో ఓతారం। లభతి మారో ఆరమ్మణం॥>
      text <సేయ్యథాపి। ఆవుసో। నళాగారం వా తిణాగారం వా సుక్ఖం కోలాపం తేరోవస్సికం॥ పురత్థిమాయ చేపి నం దిసాయ పురిసో ఆదిత్తాయ తిణుక్కాయ ఉపసఙ్కమేయ్య। లభేథేవ అగ్గి ఓతారం। లభేథ అగ్గి ఆరమ్మణం। పచ్ఛిమాయ చేపి నం దిసాయ పురిసో ఆదిత్తాయ తిణుక్కాయ ఉపసఙ్కమేయ్య…పే॰… ఉత్తరాయ చేపి నం దిసాయ…పే॰… దక్ఖిణాయ చేపి నం దిసాయ…పే॰… హేట్ఠిమతో చేపి నం…పే॰… ఉపరిమతో చేపి నం… యతో కుతోచి చేపి నం పురిసో ఆదిత్తాయ తిణుక్కాయ ఉపసఙ్కమేయ్య। లభేథేవ అగ్గి ఓతారం లభేథ అగ్గి ఆరమ్మణం॥ ఏవమేవ ఖో। ఆవుసో। ఏవంవిహారిం భిక్ఖుం చక్ఖుతో చేపి నం మారో ఉపసఙ్కమతి। లభతేవ మారో ఓతారం। లభతి మారో ఆరమ్మణం…పే॰… జివ్హాతో చేపి నం మారో ఉపసఙ్కమతి…పే॰… మనతో చేపి నం మారో ఉపసఙ్కమతి। లభతేవ మారో ఓతారం। లభతి మారో ఆరమ్మణం॥ ఏవంవిహారిఞ్చావుసో। భిక్ఖుం రూపా అధిభంసు। న భిక్ఖు రూపే అధిభోసి। సద్దా భిక్ఖుం అధిభంసు। న భిక్ఖు సద్దే అధిభోసి। గన్ధా భిక్ఖుం అధిభంసు। న భిక్ఖు గన్ధే అధిభోసి। రసా భిక్ఖుం అధిభంసు। న భిక్ఖు రసే అధిభోసి। ఫోట్ఠబ్బా భిక్ఖుం అధిభంసు। న భిక్ఖు ఫోట్ఠబ్బే అధిభోసి। ధమ్మా భిక్ఖుం అధిభంసు। న భిక్ఖు ధమ్మే అధిభోసి॥ అయం వుచ్చతావుసో। భిక్ఖు రూపాధిభూతో। సద్దాధిభూతో। గన్ధాధిభూతో। రసాధిభూతో। ఫోట్ఠబ్బాధిభూతో। ధమ్మాధిభూతో। అధిభూతో। అనధిభూ। అధిభంసు నం పాపకా అకుసలా ధమ్మా సంకిలేసికా పోనోబ్భవికా సదరా దుక్ఖవిపాకా ఆయతిం జాతిజరామరణియా॥ ఏవం ఖో। ఆవుసో। అవస్సుతో హోతి॥>
      text <కథఞ్చావుసో। అనవస్సుతో హోతి॥ ఇధావుసో। భిక్ఖు చక్ఖునా రూపం దిస్వా పియరూపే రూపే నాధిముచ్చతి। అప్పియరూపే రూపే న బ్యాపజ్జతి। ఉపట్ఠితకాయస్సతి చ విహరతి అప్పమాణచేతసో। తఞ్చ చేతోవిముత్తిం పఞ్ఞావిముత్తిం యథాభూతం పజానాతి యత్థస్స తే ఉప్పన్నా పాపకా అకుసలా ధమ్మా అపరిసేసా నిరుజ్ఝన్తి…పే॰… జివ్హాయ రసం సాయిత్వా…పే॰… మనసా ధమ్మం విఞ్ఞాయ పియరూపే ధమ్మే నాధిముచ్చతి। అప్పియరూపే ధమ్మే న బ్యాపజ్జతి। ఉపట్ఠితకాయస్సతి చ విహరతి అప్పమాణచేతసో। తఞ్చ చేతోవిముత్తిం పఞ్ఞావిముత్తిం యథాభూతం పజానాతి యత్థస్స తే ఉప్పన్నా పాపకా అకుసలా ధమ్మా అపరిసేసా నిరుజ్ఝన్తి॥ అయం వుచ్చతావుసో। భిక్ఖు అనవస్సుతో చక్ఖువిఞ్ఞేయ్యేసు రూపేసు…పే॰… అనవస్సుతో మనోవిఞ్ఞేయ్యేసు ధమ్మేసు॥ ఏవంవిహారిఞ్చావుసో। భిక్ఖుం చక్ఖుతో చేపి నం మారో ఉపసఙ్కమతి। నేవ లభతి మారో ఓతారం। న లభతి మారో ఆరమ్మణం…పే॰… జివ్హాతో చేపి నం మారో ఉపసఙ్కమతి…పే॰… మనతో చేపి నం మారో ఉపసఙ్కమతి। నేవ లభతి మారో ఓతారం। న లభతి మారో ఆరమ్మణం॥>
      text <సేయ్యథాపి। ఆవుసో। కూటాగారం వా సాలా వా బహలమత్తికా అద్దావలేపనా॥ పురత్థిమాయ చేపి నం దిసాయ పురిసో ఆదిత్తాయ తిణుక్కాయ ఉపసఙ్కమేయ్య। నేవ లభేథ అగ్గి ఓతారం। న లభేథ అగ్గి ఆరమ్మణం…పే॰… పచ్ఛిమాయ చేపి నం… ఉత్తరాయ చేపి నం… దక్ఖిణాయ చేపి నం… హేట్ఠిమతో చేపి నం… ఉపరిమతో చేపి నం… యతో కుతోచి చేపి నం పురిసో ఆదిత్తాయ తిణుక్కాయ ఉపసఙ్కమేయ్య। నేవ లభేథ అగ్గి ఓతారం। న లభేథ అగ్గి ఆరమ్మణం॥ ఏవమేవ ఖో। ఆవుసో। ఏవంవిహారిం భిక్ఖుం చక్ఖుతో చేపి నం మారో ఉపసఙ్కమతి। నేవ లభతి మారో ఓతారం। న లభతి మారో ఆరమ్మణం…పే॰… మనతో చేపి నం మారో ఉపసఙ్కమతి। నేవ లభతి మారో ఓతారం। న లభతి మారో ఆరమ్మణం॥ ఏవంవిహారీ చావుసో। భిక్ఖు రూపే అధిభోసి। న రూపా భిక్ఖుం అధిభంసు। సద్దే భిక్ఖు అధిభోసి। న సద్దా భిక్ఖుం అధిభంసు। గన్ధే భిక్ఖు అధిభోసి। న గన్ధా భిక్ఖుం అధిభంసు। రసే భిక్ఖు అధిభోసి। న రసా భిక్ఖుం అధిభంసు। ఫోట్ఠబ్బే భిక్ఖు అధిభోసి। న ఫోట్ఠబ్బా భిక్ఖుం అధిభంసు। ధమ్మే భిక్ఖు అధిభోసి। న ధమ్మా భిక్ఖుం అధిభంసు॥ అయం వుచ్చతావుసో। భిక్ఖు రూపాధిభూ। సద్దాధిభూ। గన్ధాధిభూ। రసాధిభూ। ఫోట్ఠబ్బాధిభూ। ధమ్మాధిభూ। అధిభూ। అనధిభూతో। అధిభోసి తే పాపకే అకుసలే ధమ్మే సంకిలేసికే పోనోబ్భవికే సదరే దుక్ఖవిపాకే ఆయతిం జాతిజరామరణియే॥ ఏవం ఖో। ఆవుసో। అనవస్సుతో హోతీతి॥>
      text <అథ ఖో భగవా వుట్ఠహిత్వా ఆయస్మన్తం మహామోగ్గల్లానం ఆమన్తేసి సాధు సాధు। మోగ్గల్లాన॥ సాధు ఖో త్వం। మోగ్గల్లాన। భిక్ఖూనం అవస్సుతపరియాయఞ్చ అనవస్సుతపరియాయఞ్చ అభాసీతి॥>
      text <ఇదమవోచ ఆయస్మా మహామోగ్గల్లానో॥ సమనుఞ్ఞో సత్థా అహోసి॥ అత్తమనా తే భిక్ఖూ ఆయస్మతో మహామోగ్గల్లానస్స భాసితం అభినన్దున్తి॥ ఛట్ఠం॥>
    text <౭॥ దుక్ఖధమ్మసుత్తం>
      text <౨౪౪>, <యతో ఖో। భిక్ఖవే। భిక్ఖు సబ్బేసంయేవ దుక్ఖధమ్మానం సముదయఞ్చ అత్థఙ్గమఞ్చ యథాభూతం పజానాతి॥ తథా ఖో పనస్స కామా దిట్ఠా హోన్తి। యథాస్స కామే పస్సతో। యో కామేసు కామచ్ఛన్దో కామస్నేహో కామముచ్ఛా కామపరిళాహో। సో నానుసేతి॥ తథా ఖో పనస్స చారో చ విహారో చ అనుబుద్ధో హోతి। యథా చరన్తం విహరన్తం అభిజ్ఝాదోమనస్సా పాపకా అకుసలా ధమ్మా నానుసేన్తి॥>
      text <కథఞ్చ। భిక్ఖవే। భిక్ఖు సబ్బేసంయేవ దుక్ఖధమ్మానం సముదయఞ్చ అత్థఙ్గమఞ్చ యథాభూతం పజానాతి॥ ఇతి రూపం। ఇతి రూపస్స సముదయో। ఇతి రూపస్స అత్థఙ్గమో। ఇతి వేదనా… ఇతి సఞ్ఞా… ఇతి సఙ్ఖారా… ఇతి విఞ్ఞాణం। ఇతి విఞ్ఞాణస్స సముదయో। ఇతి విఞ్ఞాణస్స అత్థఙ్గమోతి ఏవం ఖో। భిక్ఖవే। భిక్ఖు సబ్బేసంయేవ దుక్ఖధమ్మానం సముదయఞ్చ అత్థఙ్గమఞ్చ యథాభూతం పజానాతి॥>
      text <కథఞ్చ। భిక్ఖవే। భిక్ఖునో కామా దిట్ఠా హోన్తి॥ యథాస్స కామే పస్సతో। యో కామేసు కామచ్ఛన్దో కామస్నేహో కామముచ్ఛా కామపరిళాహో। సో నానుసేతి॥ సేయ్యథాపి। భిక్ఖవే। అఙ్గారకాసు సాధికపోరిసా పుణ్ణా అఙ్గారానం వీతచ్చికానం వీతధూమానం॥ అథ పురిసో ఆగచ్ఛేయ్య జీవితుకామో అమరితుకామో సుఖకామో దుక్ఖపటికూలో॥ తమేనం ద్వే బలవన్తో పురిసా నానాబాహాసు గహేత్వా। తం అఙ్గారకాసుం ఉపకడ్ఢేయ్యుం॥ సో ఇతిచీతిచేవ కాయం సన్నామేయ్య॥ తం కిస్స హేతు॥ ఞాత ఞ్హి। భిక్ఖవే। తస్స పురిసస్స ఇమం చాహం అఙ్గారకాసుం పపతిస్సామి। తతోనిదానం మరణం వా నిగచ్ఛిస్సామి మరణమత్తం వా దుక్ఖన్తి॥ ఏవమేవ ఖో। భిక్ఖవే। భిక్ఖునో అఙ్గారకాసూపమా కామా దిట్ఠా హోన్తి। యథాస్స కామే పస్సతో। యో కామేసు కామచ్ఛన్దో కామస్నేహో కామముచ్ఛా కామపరిళాహో। సో నానుసేతి॥>
      text <కథఞ్చ। భిక్ఖవే। భిక్ఖునో చారో చ విహారో చ అనుబుద్ధో హోతి। యథా చరన్తం విహరన్తం అభిజ్ఝాదోమనస్సా పాపకా అకుసలా ధమ్మా నానుస్సవన్తి॥ సేయ్యథాపి। భిక్ఖవే। పురిసో బహుకణ్టకం దాయం పవిసేయ్య॥ తస్స పురతోపి కణ్టకో। పచ్ఛతోపి కణ్టకో। ఉత్తరతోపి కణ్టకో। దక్ఖిణతోపి కణ్టకో। హేట్ఠతోపి కణ్టకో। ఉపరితోపి కణ్టకో॥ సో సతోవ అభిక్కమేయ్య। సతోవ పటిక్కమేయ్య మా మం కణ్టకోతి॥ ఏవమేవ ఖో। భిక్ఖవే। యం లోకే పియరూపం సాతరూపం। అయం వుచ్చతి అరియస్స వినయే కణ్టకోతి॥ ఇతి విదిత్వా సంవరో చ అసంవరో చ వేదితబ్బో॥>
      text <కథఞ్చ। భిక్ఖవే। అసంవరో హోతి॥ ఇధ। భిక్ఖవే। భిక్ఖు చక్ఖునా రూపం దిస్వా పియరూపే రూపే అధిముచ్చతి। అప్పియరూపే రూపే బ్యాపజ్జతి। అనుపట్ఠితకాయస్సతి చ విహరతి పరిత్తచేతసో। తఞ్చ చేతోవిముత్తిం పఞ్ఞావిముత్తిం యథాభూతం నప్పజానాతి। యత్థస్స తే ఉప్పన్నా పాపకా అకుసలా ధమ్మా అపరిసేసా నిరుజ్ఝన్తి…పే॰… జివ్హాయ రసం సాయిత్వా…పే॰… మనసా ధమ్మం విఞ్ఞాయ పియరూపే ధమ్మే అధిముచ్చతి। అప్పియరూపే ధమ్మే బ్యాపజ్జతి। అనుపట్ఠితకాయస్సతి చ విహరతి పరిత్తచేతసో। తఞ్చ చేతోవిముత్తిం పఞ్ఞావిముత్తిం యథాభూతం నప్పజానాతి యత్థస్స తే ఉప్పన్నా పాపకా అకుసలా ధమ్మా అపరిసేసా నిరుజ్ఝన్తి॥ ఏవం ఖో। భిక్ఖవే। అసంవరో హోతి॥>
      text <కథఞ్చ। భిక్ఖవే। సంవరో హోతి॥ ఇధ। భిక్ఖవే। భిక్ఖు చక్ఖునా రూపం దిస్వా పియరూపే రూపే నాధిముచ్చతి। అప్పియరూపే రూపే న బ్యాపజ్జతి। ఉపట్ఠితకాయస్సతి చ విహరతి అప్పమాణచేతసో। తఞ్చ చేతోవిముత్తిం పఞ్ఞావిముత్తిం యథాభూతం పజానాతి। యత్థస్స తే ఉప్పన్నా పాపకా అకుసలా ధమ్మా అపరిసేసా నిరుజ్ఝన్తి…పే॰… జివ్హా రసం సాయిత్వా…పే॰… మనసా ధమ్మం విఞ్ఞాయ పియరూపే ధమ్మే నాధిముచ్చతి। అప్పియరూపే ధమ్మే న బ్యాపజ్జతి। ఉపట్ఠితకాయస్సతి చ విహరతి అప్పమాణచేతసో। తఞ్చ చేతోవిముత్తిం పఞ్ఞావిముత్తిం యథాభూతం పజానాతి। యత్థస్స తే ఉప్పన్నా పాపకా అకుసలా ధమ్మా అపరిసేసా నిరుజ్ఝన్తి॥ ఏవం ఖో। భిక్ఖవే। సంవరో హోతి॥>
      text <తస్స చే। భిక్ఖవే। భిక్ఖునో ఏవం చరతో ఏవం విహరతో కదాచి కరహచి సతిసమ్మోసా ఉప్పజ్జన్తి। పాపకా అకుసలా సరసఙ్కప్పా సంయోజనియా। దన్ధో। భిక్ఖవే। సతుప్పాదో॥ అథ ఖో నం ఖిప్పమేవ పజహతి వినోదేతి బ్యన్తీకరోతి అనభావం గమేతి॥>
      text <సేయ్యథాపి। భిక్ఖవే। పురిసో దివసంసన్తత్తే అయోకటాహే ద్వే వా తీణి వా ఉదకఫుసితాని నిపాతేయ్య॥ దన్ధో। భిక్ఖవే। ఉదకఫుసితానం నిపాతో। అథ ఖో నం ఖిప్పమేవ పరిక్ఖయం పరియాదానం గచ్ఛేయ్య॥ ఏవమేవ ఖో। భిక్ఖవే। తస్స చే భిక్ఖునో ఏవం చరతో। ఏవం విహరతో కదాచి కరహచి సతిసమ్మోసా ఉప్పజ్జన్తి పాపకా అకుసలా సరసఙ్కప్పా సంయోజనియా। దన్ధో। భిక్ఖవే। సతుప్పాదో॥ అథ ఖో నం ఖిప్పమేవ పజహతి వినోదేతి బ్యన్తీకరోతి అనభావం గమేతి॥ ఏవం ఖో। భిక్ఖవే। భిక్ఖునో చారో చ విహారో చ అనుబుద్ధో హోతి। యథా చరన్తం విహరన్తం అభిజ్ఝాదోమనస్సా పాపకా అకుసలా ధమ్మా నానుస్సవన్తి॥ తఞ్చే। భిక్ఖవే। భిక్ఖుం ఏవం చరన్తం ఏవం విహరన్తం రాజానో వా రాజమహామత్తా వా మిత్తా వా అమచ్చా వా ఞాతీ వా సాలోహితా వా। భోగేహి అభిహట్ఠుం పవారేయ్యుం ఏహి। భో పురిస। కిం తే ఇమే కాసావా అనుదహన్తి। కిం ముణ్డో కపాలమనుచరసి। ఏహి హీనాయావత్తిత్వా భోగే చ భుఞ్జస్సు। పుఞ్ఞాని చ కరోహీతి॥ సో వత। భిక్ఖవే। భిక్ఖు ఏవం చరన్తో ఏవం విహరన్తో సిక్ఖం పచ్చక్ఖాయ హీనాయావత్తిస్సతీతి నేతం ఠానం విజ్జతి॥>
      text <సేయ్యథాపి। భిక్ఖవే। గఙ్గా నదీ పాచీననిన్నా పాచీనపోణా పాచీనపబ్భారా॥ అథ మహాజనకాయో ఆగచ్ఛేయ్య కుద్దాల-పిటకం ఆదాయ మయం ఇమం గఙ్గం నదిం పచ్ఛానిన్నం కరిస్సామ పచ్ఛాపోణం పచ్ఛాపబ్భారన్తి॥ తం కిం మఞ్ఞథ। భిక్ఖవే। అపి ను ఖో సో మహాజనకాయో గఙ్గం నదిం పచ్ఛానిన్నం కరేయ్య పచ్ఛాపోణం పచ్ఛాపబ్భారన్తి॥ నో హేతం। భన్తే॥ తం కిస్స హేతు॥ గఙ్గా। భన్తే। నదీ పాచీననిన్నా పాచీనపోణా పాచీనపబ్భారా। సా న సుకరా పచ్ఛానిన్నా కాతుం పచ్ఛాపోణా పచ్ఛాపబ్భారా॥ యావదేవ చ పన సో మహాజనకాయో కిలమథస్స విఘాతస్స భాగీ అస్సాతి॥ ఏవమేవ ఖో। భిక్ఖవే। తఞ్చే భిక్ఖుం ఏవం చరన్తం ఏవం విహరన్తం రాజానో వా రాజమహామత్తా వా మిత్తా వా అమచ్చా వా ఞాతీ వా సాలోహితా వా భోగేహి అభిహట్ఠుం పవారేయ్యుం ఏహి। భో పురిస। కిం తే ఇమే కాసావా అనుదహన్తి। కిం ముణ్డో కపాలమనుచరసి। ఏహి హీనాయావత్తిత్వా భోగే చ భుఞ్జస్సు। పుఞ్ఞాని చ కరోహీతి॥ సో వత। భిక్ఖవే। భిక్ఖు ఏవం చరన్తో ఏవం విహరన్తో సిక్ఖం పచ్చక్ఖాయ హీనాయావత్తిస్సతీతి నేతం ఠానం విజ్జతి॥ తం కిస్స హేతు॥ యఞ్హి తం। భిక్ఖవే। చిత్తం దీఘరత్తం వివేకనిన్నం వివేకపోణం వివేకపబ్భారం। తథా హీనాయావత్తిస్సతీతి నేతం ఠానం విజ్జతీతి॥ సత్తమం॥>
    text <౮॥ కింసుకోపమసుత్తం>
      text <౨౪౫>, <అథ ఖో అఞ్ఞతరో భిక్ఖు యేనఞ్ఞతరో భిక్ఖు తేనుపసఙ్కమి। ఉపసఙ్కమిత్వా తం భిక్ఖుం ఏతదవోచ కిత్తావతా ను ఖో। ఆవుసో। భిక్ఖునో దస్సనం సువిసుద్ధం హోతీతి॥ యతో ఖో। ఆవుసో। భిక్ఖు ఛన్నం ఫస్సాయతనానం సముదయఞ్చ అత్థఙ్గమఞ్చ యథాభూతం పజానాతి। ఏత్తావతా ఖో। ఆవుసో। భిక్ఖునో దస్సనం సువిసుద్ధం హోతీతి॥>
      text <అథ ఖో సో భిక్ఖు అసన్తుట్ఠో తస్స భిక్ఖుస్స పఞ్హవేయ్యాకరణేన। యేనఞ్ఞతరో భిక్ఖు తేనుపసఙ్కమి। ఉపసఙ్కమిత్వా తం భిక్ఖుం ఏతదవోచ కిత్తావతా ను ఖో। ఆవుసో। భిక్ఖునో దస్సనం సువిసుద్ధం హోతీతి॥ యతో ఖో। ఆవుసో। భిక్ఖు పఞ్చన్నం ఉపాదానక్ఖన్ధానం సముదయఞ్చ అత్థఙ్గమఞ్చ యథాభూతం పజానాతి। ఏత్తావతా ఖో। ఆవుసో। భిక్ఖునో దస్సనం సువిసుద్ధం హోతీతి॥>
      text <అథ ఖో సో భిక్ఖు అసన్తుట్ఠో తస్స భిక్ఖుస్స పఞ్హవేయ్యాకరణేన। యేనఞ్ఞతరో భిక్ఖు తేనుపసఙ్కమి। ఉపసఙ్కమిత్వా తం భిక్ఖుం ఏతదవోచ కిత్తావతా ను ఖో। ఆవుసో। భిక్ఖునో దస్సనం సువిసుద్ధం హోతీతి॥ యతో ఖో। ఆవుసో। భిక్ఖు చతున్నం మహాభూతానం సముదయఞ్చ అత్థఙ్గమఞ్చ యథాభూతం పజానాతి। ఏత్తావతా ఖో। ఆవుసో। భిక్ఖునో దస్సనం సువిసుద్ధం హోతీతి॥>
      text <అథ ఖో సో భిక్ఖు అసన్తుట్ఠో తస్స భిక్ఖుస్స పఞ్హవేయ్యాకరణేన। యేనఞ్ఞతరో భిక్ఖు తేనుపసఙ్కమి। ఉపసఙ్కమిత్వా తం భిక్ఖుం ఏతదవోచ కిత్తావతా ను ఖో। ఆవుసో। భిక్ఖునో దస్సనం సువిసుద్ధం హోతీతి॥ యతో ఖో। ఆవుసో। భిక్ఖు యం కిఞ్చి సముదయధమ్మం। సబ్బం తం నిరోధధమ్మన్తి యథాభూతం పజానాతి। ఏత్తావతా। ఖో। ఆవుసో। భిక్ఖునో దస్సనం సువిసుద్ధం హోతీతి॥>
      text <అథ ఖో సో భిక్ఖు అసన్తుట్ఠో తస్స భిక్ఖుస్స పఞ్హవేయ్యాకరణేన। యేన భగవా తేనుపసఙ్కమి। ఉపసఙ్కమిత్వా భగవన్తం ఏతదవోచ ఇధాహం। భన్తే। యేనఞ్ఞతరో భిక్ఖు తేనుపసఙ్కమిం। ఉపసఙ్కమిత్వా తం భిక్ఖుం ఏతదవోచం కిత్తావతా ను ఖో। ఆవుసో। భిక్ఖునో దస్సనం సువిసుద్ధం హోతీతి॥ ఏవం వుత్తే। భన్తే। సో భిక్ఖు మం ఏతదవోచ యతో ఖో। ఆవుసో। భిక్ఖు ఛన్నం ఫస్సాయతనానం సముదయఞ్చ అత్థఙ్గమఞ్చ యథాభూతం పజానాతి। ఏత్తావతా ఖో। ఆవుసో। భిక్ఖునో దస్సనం సువిసుద్ధం హోతీతి॥ అథ ఖ్వాహం। భన్తే। అసన్తుట్ఠో తస్స భిక్ఖుస్స పఞ్హవేయ్యాకరణేన। యేనఞ్ఞతరో భిక్ఖు తేనుపసఙ్కమిం। ఉపసఙ్కమిత్వా తం భిక్ఖుం ఏతదవోచం కిత్తావతా ను ఖో। ఆవుసో। భిక్ఖునో దస్సనం సువిసుద్ధం హోతీతి॥ ఏవం వుత్తే। భన్తే। సో భిక్ఖు మం ఏతదవోచ యతో ఖో। ఆవుసో। భిక్ఖు పఞ్చన్నం ఉపాదానక్ఖన్ధానం…పే॰… చతున్నం మహాభూతానం సముదయఞ్చ అత్థఙ్గమఞ్చ యథాభూతం పజానాతి…పే॰… యం కిఞ్చి సముదయధమ్మం। సబ్బం తం నిరోధధమ్మన్తి యథాభూతం పజానాతి। ఏత్తావతా ఖో। ఆవుసో। భిక్ఖునో దస్సనం సువిసుద్ధం హోతీతి॥ అథ ఖ్వాహం। భన్తే। అసన్తుట్ఠో తస్స భిక్ఖుస్స పఞ్హవేయ్యాకరణేన యేన భగవా తేనుపసఙ్కమిం॥ కిత్తావతా ను ఖో। భన్తే। భిక్ఖునో దస్సనం సువిసుద్ధం హోతీతి॥>
      text <సేయ్యథాపి। భిక్ఖు। పురిసస్స కింసుకో అదిట్ఠపుబ్బో అస్స॥ సో యేనఞ్ఞతరో పురిసో కింసుకస్స దస్సావీ తేనుపసఙ్కమేయ్య॥ ఉపసఙ్కమిత్వా తం పురిసం ఏవం వదేయ్య కీదిసో। భో పురిస। కింసుకోతి॥ సో ఏవం వదేయ్య కాళకో ఖో। అమ్భో పురిస। కింసుకో సేయ్యథాపి ఝామఖాణూతి॥ తేన ఖో పన। భిక్ఖు। సమయేన తాదిసోవస్స కింసుకో యథాపి తస్స పురిసస్స దస్సనం॥ అథ ఖో। సో భిక్ఖు। పురిసో అసన్తుట్ఠో తస్స పురిసస్స పఞ్హవేయ్యాకరణేన। యేనఞ్ఞతరో పురిసో కింసుకస్స దస్సావీ తేనుపసఙ్కమేయ్య। ఉపసఙ్కమిత్వా తం పురిసం ఏవం వదేయ్య కీదిసో। భో పురిస। కింసుకోతి॥ సో ఏవం వదేయ్య లోహితకో ఖో। అమ్భో పురిస। కింసుకో సేయ్యథాపి మంసపేసీతి॥ తేన ఖో పన। భిక్ఖు। సమయేన తాదిసోవస్స కింసుకో యథాపి తస్స పురిసస్స దస్సనం॥ అథ ఖో సో భిక్ఖు పురిసో అసన్తుట్ఠో తస్స పురిసస్స పఞ్హవేయ్యాకరణేన। యేనఞ్ఞతరో పురిసో కింసుకస్స దస్సావీ తేనుపసఙ్కమేయ్య। ఉపసఙ్కమిత్వా తం పురిసం ఏవం వదేయ్య కీదిసో। భో పురిస। కింసుకోతి॥ సో ఏవం వదేయ్య ఓచీరకజాతో ఖో। అమ్భో పురిస। కింసుకో ఆదిన్నసిపాటికో సేయ్యథాపి సిరీసోతి॥ తేన ఖో పన। భిక్ఖు। సమయేన తాదిసోవస్స కింసుకో। యథాపి తస్స పురిసస్స దస్సనం॥ అథ ఖో సో భిక్ఖు పురిసో అసన్తుట్ఠో తస్స పురిసస్స పఞ్హవేయ్యాకరణేన। యేనఞ్ఞతరో పురిసో కింసుకస్స దస్సావీ తేనుపసఙ్కమేయ్య। ఉపసఙ్కమిత్వా తం పురిసం ఏవం వదేయ్య కీదిసో। భో పురిస। కింసుకోతి॥ సో ఏవం వదేయ్య బహలపత్తపలాసో సన్దచ్ఛాయో ఖో। అమ్భో పురిస। కింసుకో సేయ్యథాపి నిగ్రోధోతి॥ తేన ఖో పన। భిక్ఖు। సమయేన తాదిసోవస్స కింసుకో। యథాపి తస్స పురిసస్స దస్సనం॥ ఏవమేవ ఖో। భిక్ఖు। యథా యథా అధిముత్తానం తేసం సప్పురిసానం దస్సనం సువిసుద్ధం హోతి। తథా తథా ఖో తేహి సప్పురిసేహి బ్యాకతం॥>
      text <సేయ్యథాపి। భిక్ఖు। రఞ్ఞో పచ్చన్తిమం నగరం దళ్హుద్ధాపం దళ్హపాకారతోరణం ఛద్వారం॥ తత్రస్స దోవారికో పణ్డితో బ్యత్తో మేధావీ। అఞ్ఞాతానం నివారేతా। ఞాతానం పవేసేతా॥ పురత్థిమాయ దిసాయ ఆగన్త్వా సీఘం దూతయుగం తం దోవారికం ఏవం వదేయ్య కహం। భో పురిస। ఇమస్స నగరస్స నగరస్సామీతి॥ సో ఏవం వదేయ్య ఏసో। భన్తే। మజ్ఝే సిఙ్ఘాటకే నిసిన్నోతి॥ అథ ఖో తం సీఘం దూతయుగం నగరస్సామికస్స యథాభూతం వచనం నియ్యాతేత్వా యథాగతమగ్గం పటిపజ్జేయ్య॥ పచ్ఛిమాయ దిసాయ ఆగన్త్వా సీఘం దూతయుగం…పే॰… ఉత్తరాయ దిసాయ… దక్ఖిణాయ దిసాయ ఆగన్త్వా సీఘం దూతయుగం తం దోవారికం ఏవం వదేయ్య కహం। భో పురిస। ఇమస్స నగరస్సామీతి॥ సో ఏవం వదేయ్య ఏసో। భన్తే। మజ్ఝే సిఙ్ఘాటకే నిసిన్నోతి॥ అథ ఖో తం సీఘం దూతయుగం నగరస్సామికస్స యథాభూతం వచనం నియ్యాతేత్వా యథాగతమగ్గం పటిపజ్జేయ్య॥>
      text <ఉపమా ఖో మ్యాయం। భిక్ఖు। కతా అత్థస్స విఞ్ఞాపనాయ॥ అయఞ్చేత్థ అత్థో నగరన్తి ఖో। భిక్ఖు। ఇమస్సేతం చాతుమహాభూతికస్స కాయస్స అధివచనం మాతాపేత్తికసమ్భవస్స ఓదనకుమ్మాసూపచయస్స అనిచ్చుచ్ఛాదనపరిమద్దనభేదనవిద్ధంసనధమ్మస్స॥ ఛ ద్వారాతి ఖో। భిక్ఖు। ఛన్నేతం అజ్ఝత్తికానం ఆయతనానం అధివచనం॥ దోవారికోతి ఖో। భిక్ఖు। సతియా ఏతం అధివచనం॥ సీఘం దూతయుగన్తి ఖో। భిక్ఖు। సమథవిపస్సనానేతం అధివచనం॥ నగరస్సామీతి ఖో। భిక్ఖు। విఞ్ఞాణస్సేతం అధివచనం॥ మజ్ఝే సిఙ్ఘాటకోతి ఖో। భిక్ఖు। చతున్నేతం మహాభూతానం అధివచనం పథవీధాతుయా। ఆపోధాతుయా। తేజోధాతుయా। వాయోధాతుయా॥ యథాభూతం వచనన్తి ఖో। భిక్ఖు। నిబ్బానస్సేతం అధివచనం॥ యథాగతమగ్గోతి ఖో। భిక్ఖు। అరియస్సేతం అట్ఠఙ్గికస్స మగ్గస్స అధివచనం। సేయ్యథిదం సమ్మాదిట్ఠియా…పే॰… సమ్మాసమాధిస్సాతి॥ అట్ఠమం॥>
    text <౯॥ వీణోపమసుత్తం>
      text <౨౪౬>, <యస్స కస్సచి। భిక్ఖవే। భిక్ఖుస్స వా భిక్ఖునియా వా చక్ఖువిఞ్ఞేయ్యేసు రూపేసు ఉప్పజ్జేయ్య ఛన్దో వా రాగో వా దోసో వా మోహో వా పటిఘం వాపి చేతసో। తతో చిత్తం నివారేయ్య॥ సభయో చేసో మగ్గో సప్పటిభయో చ సకణ్టకో చ సగహనో చ ఉమ్మగ్గో చ కుమ్మగ్గో చ దుహితికో చ॥ అసప్పురిససేవితో చేసో మగ్గో। న చేసో మగ్గో సప్పురిసేహి సేవితో॥ న త్వం ఏతం అరహసీతి॥ తతో చిత్తం నివారయే చక్ఖువిఞ్ఞేయ్యేహి రూపేహి…పే॰… యస్స కస్సచి। భిక్ఖవే। భిక్ఖుస్స వా భిక్ఖునియా వా జివ్హావిఞ్ఞేయ్యేసు రసేసు…పే॰… మనోవిఞ్ఞేయ్యేసు ధమ్మేసు ఉప్పజ్జేయ్య ఛన్దో వా రాగో వా దోసో వా మోహో వా పటిఘం వాపి చేతసో తతో చిత్తం నివారేయ్య॥ సభయో చేసో మగ్గో సప్పటిభయో చ సకణ్టకో చ సగహనో చ ఉమ్మగ్గో చ కుమ్మగ్గో చ దుహితికో చ॥ అసప్పురిససేవితో చేసో మగ్గో। న చేసో మగ్గో సప్పురిసేహి సేవితో॥ న త్వం ఏతం అరహసీతి॥ తతో చిత్తం నివారయే మనోవిఞ్ఞేయ్యేహి ధమ్మేహి॥>
      text <సేయ్యథాపి। భిక్ఖవే। కిట్ఠం సమ్పన్నం॥ కిట్ఠారక్ఖో చ పమత్తో। గోణో చ కిట్ఠాదో అదుం కిట్ఠం ఓతరిత్వా యావదత్థం మదం ఆపజ్జేయ్య పమాదం ఆపజ్జేయ్య। ఏవమేవ ఖో। భిక్ఖవే। అస్సుతవా పుథుజ్జనో ఛసు ఫస్సాయతనేసు అసంవుతకారీ పఞ్చసు కామగుణేసు యావదత్థం మదం ఆపజ్జతి పమాదం ఆపజ్జతి॥>
      text <సేయ్యథాపి। భిక్ఖవే। కిట్ఠం సమ్పన్నం కిట్ఠారక్ఖో చ అప్పమత్తో గోణో చ కిట్ఠాదో అదుం కిట్ఠం ఓతరేయ్య॥ తమేనం కిట్ఠారక్ఖో నాసాయం సుగ్గహితం గణ్హేయ్య॥ నాసాయం సుగ్గహితం గహేత్వా ఉపరిఘటాయం సునిగ్గహితం నిగ్గణ్హేయ్య॥ ఉపరిఘటాయం సునిగ్గహితం నిగ్గహేత్వా దణ్డేన సుతాళితం తాళేయ్య॥ దణ్డేన సుతాళితం తాళేత్వా ఓసజ్జేయ్య॥ దుతియమ్పి ఖో। భిక్ఖవే …పే॰… తతియమ్పి ఖో। భిక్ఖవే। గోణో కిట్ఠాదో అదుం కిట్ఠం ఓతరేయ్య॥ తమేనం కిట్ఠారక్ఖో నాసాయం సుగ్గహితం గణ్హేయ్య॥ నాసాయం సుగ్గహితం గహేత్వా ఉపరిఘటాయం సునిగ్గహితం నిగ్గణ్హేయ్య॥ ఉపరిఘటాయం సునిగ్గహితం నిగ్గహేత్వా దణ్డేన సుతాళితం తాళేయ్య॥ దణ్డేన సుతాళితం తాళేత్వా ఓసజ్జేయ్య॥ ఏవఞ్హి సో। భిక్ఖవే। గోణో కిట్ఠాదో గామగతో వా అరఞ్ఞగతో వా। ఠానబహులో వా అస్స నిసజ్జబహులో వా న తం కిట్ఠం పున ఓతరేయ్య తమేవ పురిమం దణ్డసమ్ఫస్సం సమనుస్సరన్తో॥ ఏవమేవ ఖో। భిక్ఖవే। యతో ఖో భిక్ఖునో ఛసు ఫస్సాయతనేసు చిత్తం ఉదుజితం హోతి సుదుజితం। అజ్ఝత్తమేవ సన్తిట్ఠతి। సన్నిసీదతి। ఏకోది హోతి। సమాధియతి॥>
      text <సేయ్యథాపి। భిక్ఖవే। రఞ్ఞో వా రాజమహామత్తస్స వా వీణాయ సద్దో అస్సుతపుబ్బో అస్స॥ సో వీణాసద్దం సుణేయ్య॥ సో ఏవం వదేయ్య అమ్భో। కస్స ను ఖో ఏసో సద్దో ఏవంరజనీయో ఏవంకమనీయో ఏవంమదనీయో ఏవంముచ్ఛనీయో ఏవంబన్ధనీయోతి॥ తమేనం ఏవం వదేయ్యుం ఏసా। ఖో। భన్తే। వీణా నామ। యస్సా ఏసో సద్దో ఏవంరజనీయో ఏవంకమనీయో ఏవంమదనీయో ఏవంముచ్ఛనీయో ఏవంబన్ధనీయోతి॥ సో ఏవం వదేయ్య గచ్ఛథ మే। భో। తం వీణం ఆహరథాతి॥ తస్స తం వీణం ఆహరేయ్యుం॥ తమేనం ఏవం వదేయ్యుం అయం ఖో సా। భన్తే। వీణా యస్సా ఏసో సద్దో ఏవంరజనీయో ఏవంకమనీయో ఏవంమదనీయో ఏవంముచ్ఛనీయో ఏవంబన్ధనీయోతి॥ సో ఏవం వదేయ్య అలం మే। భో। తాయ వీణాయ। తమేవ మే సద్దం ఆహరథాతి॥ తమేనం ఏవం వదేయ్యుం అయం ఖో। భన్తే। వీణా నామ అనేకసమ్భారా మహాసమ్భారా॥ అనేకేహి సమ్భారేహి సమారద్ధా వదతి। సేయ్యథిదం దోణిఞ్చ పటిచ్చ చమ్మఞ్చ పటిచ్చ దణ్డఞ్చ పటిచ్చ ఉపధారణే చ పటిచ్చ తన్తియో చ పటిచ్చ కోణఞ్చ పటిచ్చ పురిసస్స చ తజ్జం వాయామం పటిచ్చ ఏవాయం। భన్తే। వీణా నామ అనేకసమ్భారా మహాసమ్భారా॥ అనేకేహి సమ్భారేహి సమారద్ధా వదతీతి॥ సో తం వీణం దసధా వా సతధా వా ఫాలేయ్య। దసధా వా సతధా వా తం ఫాలేత్వా సకలికం సకలికం కరేయ్య॥ సకలికం సకలికం కరిత్వా అగ్గినా డహేయ్య। అగ్గినా డహిత్వా మసిం కరేయ్య॥ మసిం కరిత్వా మహావాతే వా ఓఫునేయ్య। నదియా వా సీఘసోతాయ పవాహేయ్య॥ సో ఏవం వదేయ్య అసతీ కిరాయం। భో। వీణా నామ। యథేవం యం కిఞ్చి వీణా నామ ఏత్థ చ పనాయం జనో అతివేలం పమత్తో పలళితోతి॥ ఏవమేవ ఖో। భిక్ఖవే। భిక్ఖు రూపం సమన్వేసతి యావతా రూపస్స గతి। వేదనం సమన్వేసతి యావతా వేదనాయ గతి। సఞ్ఞం సమన్వేసతి యావతా సఞ్ఞాయ గతి। సఙ్ఖారే సమన్వేసతి యావతా సఙ్ఖారానం గతి। విఞ్ఞాణం సమన్వేసతి యావతా విఞ్ఞాణస్స గతి॥ తస్స రూపం సమన్వేసతో యావతా రూపస్స గతి। వేదనం సమన్వేసతో…పే॰… సఞ్ఞం… సఙ్ఖారే… విఞ్ఞాణం సమన్వేసతో యావతా విఞ్ఞాణస్స గతి॥ యమ్పిస్స తం హోతి అహన్తి వా మమన్తి వా అస్మీతి వా తమ్పి తస్స న హోతీతి॥ నవమం॥>
    text <౧౦॥ ఛప్పాణకోపమసుత్తం>
      text <౨౪౭>, <సేయ్యథాపి। భిక్ఖవే। పురిసో అరుగత్తో పక్కగత్తో సరవనం పవిసేయ్య॥ తస్స కుసకణ్టకా చేవ పాదే విజ్ఝేయ్యుం। సరపత్తాని చ గత్తాని విలేఖేయ్యుం॥ ఏవఞ్హి సో। భిక్ఖవే। పురిసో భియ్యోసోమత్తాయ తతోనిదానం దుక్ఖం దోమనస్సం పటిసంవేదియేథ॥ ఏవమేవ ఖో। భిక్ఖవే। ఇధేకచ్చో భిక్ఖు గామగతో వా అరఞ్ఞగతో వా లభతి వత్తారం అయఞ్చ సో ఆయస్మా ఏవంకారీ ఏవంసమాచారో అసుచిగామకణ్టకోతి॥ తం కణ్టకోతి ఇతి విదిత్వా సంవరో చ అసంవరో చ వేదితబ్బో॥>
      text <కథఞ్చ। భిక్ఖవే। అసంవరో హోతి॥ ఇధ। భిక్ఖవే। భిక్ఖు చక్ఖునా రూపం దిస్వా పియరూపే రూపే అధిముచ్చతి। అప్పియరూపే రూపే బ్యాపజ్జతి। అనుపట్ఠితకాయస్సతి చ విహరతి పరిత్తచేతసో॥ తఞ్చ చేతోవిముత్తిం పఞ్ఞావిముత్తిం యథాభూతం నప్పజానాతి। యత్థస్స తే ఉప్పన్నా పాపకా అకుసలా ధమ్మా అపరిసేసా నిరుజ్ఝన్తి॥ సోతేన సద్దం సుత్వా… ఘానేన గన్ధం ఘాయిత్వా… జివ్హాయ రసం సాయిత్వా… కాయేన ఫోట్ఠబ్బం ఫుసిత్వా… మనసా ధమ్మం విఞ్ఞాయ పియరూపే ధమ్మే అధిముచ్చతి। అప్పియరూపే ధమ్మే బ్యాపజ్జతి। అనుపట్ఠితకాయస్సతి చ విహరతి పరిత్తచేతసో। తఞ్చ చేతోవిముత్తిం పఞ్ఞావిముత్తిం యథాభూతం నప్పజానాతి। యత్థస్స తే ఉప్పన్నా పాపకా అకుసలా ధమ్మా అపరిసేసా నిరుజ్ఝన్తి॥>
      text <సేయ్యథాపి। భిక్ఖవే। పురిసో ఛప్పాణకే గహేత్వా నానావిసయే నానాగోచరే దళ్హాయ రజ్జుయా బన్ధేయ్య॥ అహిం గహేత్వా దళ్హాయ రజ్జుయా బన్ధేయ్య॥ సుసుమారం గహేత్వా దళ్హాయ రజ్జుయా బన్ధేయ్య॥ పక్ఖిం గహేత్వా దళ్హాయ రజ్జుయా బన్ధేయ్య॥ కుక్కురం గహేత్వా దళ్హాయ రజ్జుయా బన్ధేయ్య॥ సిఙ్గాలం గహేత్వా దళ్హాయ రజ్జుయా బన్ధేయ్య॥ మక్కటం గహేత్వా దళ్హాయ రజ్జుయా బన్ధేయ్య॥ దళ్హాయ రజ్జుయా బన్ధిత్వా మజ్ఝే గణ్ఠిం కరిత్వా ఓస్సజ్జేయ్య॥ అథ ఖో। తే। భిక్ఖవే। ఛప్పాణకా నానావిసయా నానాగోచరా సకం సకం గోచరవిసయం ఆవిఞ్ఛేయ్యుం అహి ఆవిఞ్ఛేయ్య వమ్మికం పవేక్ఖామీతి। సుసుమారో ఆవిఞ్ఛేయ్య ఉదకం పవేక్ఖామీతి। పక్ఖీ ఆవిఞ్ఛేయ్య ఆకాసం డేస్సామీతి। కుక్కురో ఆవిఞ్ఛేయ్య గామం పవేక్ఖామీతి। సిఙ్గాలో ఆవిఞ్ఛేయ్య సీవథికం పవేక్ఖామీతి। మక్కటో ఆవిఞ్ఛేయ్య వనం పవేక్ఖామీతి॥ యదా ఖో తే। భిక్ఖవే। ఛప్పాణకా ఝత్తా అస్సు కిలన్తా। అథ ఖో యో నేసం పాణకానం బలవతరో అస్స తస్స తే అనువత్తేయ్యుం। అనువిధాయేయ్యుం వసం గచ్ఛేయ్యుం॥ ఏవమేవ ఖో। భిక్ఖవే। యస్స కస్సచి భిక్ఖునో కాయగతాసతి అభావితా అబహులీకతా। తం చక్ఖు ఆవిఞ్ఛతి మనాపియేసు రూపేసు। అమనాపియా రూపా పటికూలా హోన్తి…పే॰… మనో ఆవిఞ్ఛతి మనాపియేసు ధమ్మేసు। అమనాపియా ధమ్మా పటికూలా హోన్తి॥ ఏవం ఖో। భిక్ఖవే। అసంవరో హోతి॥>
      text <కథఞ్చ। భిక్ఖవే। సంవరో హోతి॥ ఇధ। భిక్ఖవే। భిక్ఖు చక్ఖునా రూపం దిస్వా పియరూపే రూపే నాధిముచ్చతి। అప్పియరూపే రూపే న బ్యాపజ్జతి। ఉపట్ఠితకాయస్సతి చ విహరతి అప్పమాణచేతసో। తఞ్చ చేతోవిముత్తిం పఞ్ఞావిముత్తిం యథాభూతం పజానాతి। యత్థస్స తే ఉప్పన్నా పాపకా అకుసలా ధమ్మా అపరిసేసా నిరుజ్ఝన్తి…పే॰… జివ్హా రసం సాయిత్వా…పే॰… మనసా ధమ్మం విఞ్ఞాయ పియరూపే ధమ్మే నాధిముచ్చతి। అప్పియరూపే ధమ్మే న బ్యాపజ్జతి। ఉపట్ఠితకాయస్సతి చ విహరతి అప్పమాణచేతసో। తఞ్చ చేతోవిముత్తిం పఞ్ఞావిముత్తిం యథాభూతం పజానాతి యత్థస్స తే ఉప్పన్నా పాపకా అకుసలా ధమ్మా అపరిసేసా నిరుజ్ఝన్తి॥>
      text <సేయ్యథాపి। భిక్ఖవే। పురిసో ఛప్పాణకే గహేత్వా నానావిసయే నానాగోచరే దళ్హాయ రజ్జుయా బన్ధేయ్య॥ అహిం గహేత్వా దళ్హాయ రజ్జుయా బన్ధేయ్య॥ సుసుమారం గహేత్వా దళ్హాయ రజ్జుయా బన్ధేయ్య॥ పక్ఖిం గహేత్వా…పే॰… కుక్కురం గహేత్వా… సిఙ్గాలం గహేత్వా… మక్కటం గహేత్వా దళ్హాయ రజ్జుయా బన్ధేయ్య॥ దళ్హాయ రజ్జుయా బన్ధిత్వా దళ్హే ఖీలే వా థమ్భే వా ఉపనిబన్ధేయ్య॥ అథ ఖో తే। భిక్ఖవే। ఛప్పాణకా నానావిసయా నానాగోచరా సకం సకం గోచరవిసయం ఆవిఞ్ఛేయ్యుం అహి ఆవిఞ్ఛేయ్య వమ్మికం పవేక్ఖామీతి। సుసుమారో ఆవిఞ్ఛేయ్య ఉదకం పవేక్ఖామీతి। పక్ఖీ ఆవిఞ్ఛేయ్య ఆకాసం డేస్సామీతి। కుక్కురో ఆవిఞ్ఛేయ్య గామం పవేక్ఖామీతి। సిఙ్గాలో ఆవిఞ్ఛేయ్య సీవథికం పవేక్ఖామీతి। మక్కటో ఆవిఞ్ఛేయ్య వనం పవేక్ఖామీతి॥ యదా ఖో తే। భిక్ఖవే। ఛప్పాణకా ఝత్తా అస్సు కిలన్తా। అథ తమేవ ఖీలం వా థమ్భం వా ఉపతిట్ఠేయ్యుం। ఉపనిసీదేయ్యుం। ఉపనిపజ్జేయ్యుం॥ ఏవమేవ ఖో। భిక్ఖవే। యస్స కస్సచి భిక్ఖునో కాయగతాసతి భావితా బహులీకతా। తం చక్ఖు నావిఞ్ఛతి మనాపియేసు రూపేసు। అమనాపియా రూపా నప్పటికూలా హోన్తి…పే॰… జివ్హా నావిఞ్ఛతి మనాపియేసు రసేసు…పే॰… మనో నావిఞ్ఛతి మనాపియేసు ధమ్మేసు। అమనాపియా ధమ్మా నప్పటికూలా హోన్తి॥ ఏవం ఖో। భిక్ఖవే। సంవరో హోతి॥>
      text <దళ్హే ఖీలే వా థమ్భే వాతి ఖో। భిక్ఖవే। కాయగతాయ సతియా ఏతం అధివచనం॥ తస్మాతిహ వో। భిక్ఖవే। ఏవం సిక్ఖితబ్బం కాయగతా నో సతి భావితా భవిస్సతి బహులీకతా యానీకతా వత్థుకతా అనుట్ఠితా పరిచితా సుసమారద్ధాతి॥ ఏవఞ్హి ఖో। భిక్ఖవే। సిక్ఖితబ్బన్తి॥ దసమం॥>
    text <౧౧॥ యవకలాపిసుత్తం>
      text <౨౪౮>, <సేయ్యథాపి। భిక్ఖవే। యవకలాపీ చాతుమహాపథే నిక్ఖిత్తా అస్స॥ అథ ఛ పురిసా ఆగచ్ఛేయ్యుం బ్యాభఙ్గిహత్థా॥ తే యవకలాపిం ఛహి బ్యాభఙ్గీహి హనేయ్యుం॥ ఏవఞ్హి సా। భిక్ఖవే। యవకలాపీ సుహతా అస్స ఛహి బ్యాభఙ్గీహి హఞ్ఞమానా॥ అథ సత్తమో పురిసో ఆగచ్ఛేయ్య బ్యాభఙ్గిహత్థో॥ సో తం యవకలాపిం సత్తమాయ బ్యాభఙ్గియా హనేయ్య॥ ఏవఞ్హి సా భిక్ఖవే। యవకలాపీ సుహతతరా అస్స। సత్తమాయ బ్యాభఙ్గియా హఞ్ఞమానా॥ ఏవమేవ ఖో। భిక్ఖవే। అస్సుతవా పుథుజ్జనో చక్ఖుస్మిం హఞ్ఞతి మనాపామనాపేహి రూపేహి…పే॰… జివ్హాయ హఞ్ఞతి మనాపామనాపేహి రసేహి…పే॰… మనస్మిం హఞ్ఞతి మనాపామనాపేహి ధమ్మేహి॥ సచే సో। భిక్ఖవే। అస్సుతవా పుథుజ్జనో ఆయతిం పునబ్భవాయ చేతేతి। ఏవఞ్హి సో। భిక్ఖవే। మోఘపురిసో సుహతతరో హోతి। సేయ్యథాపి సా యవకలాపీ సత్తమాయ బ్యాభఙ్గియా హఞ్ఞమానా॥>
      text <భూతపుబ్బం। భిక్ఖవే। దేవాసురసఙ్గామో సముపబ్యూళ్హో అహోసి॥ అథ ఖో। భిక్ఖవే। వేపచిత్తి అసురిన్దో అసురే ఆమన్తేసి సచే। మారిసా। దేవాసురసఙ్గామే సముపబ్యూళ్హే అసురా జినేయ్యుం దేవా పరాజినేయ్యుం। యేన నం సక్కం దేవానమిన్దం కణ్ఠపఞ్చమేహి బన్ధనేహి బన్ధిత్వా మమ సన్తికే ఆనేయ్యాథ అసురపురన్తి॥ సక్కోపి ఖో। భిక్ఖవే। దేవానమిన్దో దేవే తావతింసే ఆమన్తేసి సచే। మారిసా। దేవాసురసఙ్గామే సముపబ్యూళ్హే దేవా జినేయ్యుం అసురా పరాజినేయ్యుం। యేన నం వేపచిత్తిం అసురిన్దం కణ్ఠపఞ్చమేహి బన్ధనేహి బన్ధిత్వా మమ సన్తికే ఆనేయ్యాథ సుధమ్మం దేవసభన్తి॥ తస్మిం ఖో పన। భిక్ఖవే। సఙ్గామే దేవా జినింసు। అసురా పరాజినింసు॥ అథ ఖో। భిక్ఖవే। దేవా తావతింసా వేపచిత్తిం అసురిన్దం కణ్ఠపఞ్చమేహి బన్ధనేహి బన్ధిత్వా సక్కస్స దేవానమిన్దస్స సన్తికే ఆనేసుం సుధమ్మం దేవసభం॥ తత్ర సుదం। భిక్ఖవే। వేపచిత్తి అసురిన్దో కణ్ఠపఞ్చమేహి బన్ధనేహి బద్ధో హోతి॥ యదా ఖో। భిక్ఖవే। వేపచిత్తిస్స అసురిన్దస్స ఏవం హోతి ధమ్మికా ఖో దేవా। అధమ్మికా అసురా। ఇధేవ దానాహం దేవపురం గచ్ఛామీతి॥ అథ కణ్ఠపఞ్చమేహి బన్ధనేహి ముత్తం అత్తానం సమనుపస్సతి। దిబ్బేహి చ పఞ్చహి కామగుణేహి సమప్పితో సమఙ్గీభూతో పరిచారేతి॥ యదా చ ఖో। భిక్ఖవే। వేపచిత్తిస్స అసురిన్దస్స ఏవం హోతి ధమ్మికా ఖో అసురా। అధమ్మికా దేవా। తత్థేవ దానాహం అసురపురం గమిస్సామీతి। అథ కణ్ఠపఞ్చమేహి బన్ధనేహి బద్ధం అత్తానం సమనుపస్సతి॥ దిబ్బేహి చ పఞ్చహి కామగుణేహి పరిహాయతి॥ ఏవం సుఖుమం ఖో। భిక్ఖవే। వేపచిత్తిబన్ధనం॥ తతో సుఖుమతరం మారబన్ధనం॥ మఞ్ఞమానో ఖో। భిక్ఖవే। బద్ధో మారస్స। అమఞ్ఞమానో ముత్తో పాపిమతో॥>
      text <అస్మీతి। భిక్ఖవే। మఞ్ఞితమేతం। అయమహమస్మీతి మఞ్ఞితమేతం। భవిస్సన్తి మఞ్ఞితమేతం। న భవిస్సన్తి మఞ్ఞితమేతం। రూపీ భవిస్సన్తి మఞ్ఞితమేతం। అరూపీ భవిస్సన్తి మఞ్ఞితమేతం। సఞ్ఞీ భవిస్సన్తి మఞ్ఞితమేతం। అసఞ్ఞీ భవిస్సన్తి మఞ్ఞితమేతం। నేవసఞ్ఞీనాసఞ్ఞీ భవిస్సన్తి మఞ్ఞితమేతం॥ మఞ్ఞితం। భిక్ఖవే। రోగో। మఞ్ఞితం గణ్డో। మఞ్ఞితం సల్లం॥ తస్మాతిహ। భిక్ఖవే। అమఞ్ఞమానేన చేతసా విహరిస్సామాతి ఏవఞ్హి వో। భిక్ఖవే। సిక్ఖితబ్బం॥>
      text <అస్మీతి। భిక్ఖవే। ఇఞ్జితమేతం। అయమహమస్మీతి ఇఞ్జితమేతం। భవిస్సన్తి ఇఞ్జితమేతం। న భవిస్సన్తి ఇఞ్జితమేతం। రూపీ భవిస్సన్తి ఇఞ్జితమేతం। అరూపీ భవిస్సన్తి ఇఞ్జితమేతం। సఞ్ఞీ భవిస్సన్తి ఇఞ్జితమేతం। అసఞ్ఞీ భవిస్సన్తి ఇఞ్జితమేతం। నేవసఞ్ఞీనాసఞ్ఞీ భవిస్సన్తి ఇఞ్జితమేతం॥ ఇఞ్జితం। భిక్ఖవే। రోగో। ఇఞ్జితం గణ్డో। ఇఞ్జితం సల్లం॥ తస్మాతిహ। భిక్ఖవే। అనిఞ్జమానేన చేతసా విహరిస్సామాతి ఏవఞ్హి వో। భిక్ఖవే। సిక్ఖితబ్బం॥>
      text <అస్మీతి। భిక్ఖవే। ఫన్దితమేతం। అయమహమస్మీతి ఫన్దితమేతం। భవిస్సన్తి…పే॰… న భవిస్సన్తి… రూపీ భవిస్సన్తి… అరూపీ భవిస్సన్తి… సఞ్ఞీ భవిస్సన్తి… అసఞ్ఞీ భవిస్సన్తి… నేవసఞ్ఞీనాసఞ్ఞీ భవిస్సన్తి ఫన్దితమేతం॥ ఫన్దితం। భిక్ఖవే। రోగో। ఫన్దితం గణ్డో। ఫన్దితం సల్లం॥ తస్మాతిహ। భిక్ఖవే। అఫన్దమానేన చేతసా విహరిస్సామాతి ఏవఞ్హి వో। భిక్ఖవే। సిక్ఖితబ్బం॥>
      text <అస్మీతి। భిక్ఖవే। పపఞ్చితమేతం। అయమహమస్మీతి పపఞ్చితమేతం। భవిస్సన్తి…పే॰… న భవిస్సన్తి… రూపీ భవిస్సన్తి… అరూపీ భవిస్సన్తి… సఞ్ఞీ భవిస్సన్తి… అసఞ్ఞీ భవిస్సన్తి… నేవసఞ్ఞీనాసఞ్ఞీ భవిస్సన్తి పపఞ్చితమేతం॥ పపఞ్చితం। భిక్ఖవే। రోగో। పపఞ్చితం గణ్డో। పపఞ్చితం సల్లం॥ తస్మాతిహ। భిక్ఖవే। నిప్పపఞ్చేన చేతసా విహరిస్సామాతి ఏవఞ్హి వో। భిక్ఖవే। సిక్ఖితబ్బం॥>
      text <అస్మీతి। భిక్ఖవే। మానగతమేతం। అయమహమస్మీతి మానగతమేతం। భవిస్సన్తి మానగతమేతం। న భవిస్సన్తి మానగతమేతం। రూపీ భవిస్సన్తి మానగతమేతం। అరూపీ భవిస్సన్తి మానగతమేతం। సఞ్ఞీ భవిస్సన్తి మానగతమేతం। అసఞ్ఞీ భవిస్సన్తి మానగతమేతం। నేవసఞ్ఞీనాసఞ్ఞీ భవిస్సన్తి మానగతమేతం॥ మానగతం। భిక్ఖవే। రోగో। మానగతం గణ్డో। మానగతం సల్లం॥ తస్మాతిహ। భిక్ఖవే। నిహతమానేన చేతసా విహరిస్సామాతి ఏవఞ్హి వో। భిక్ఖవే। సిక్ఖితబ్బన్తి॥ ఏకాదసమం॥>
      stand <ఆసీవిసవగ్గో ఏకూనవీసతిమో॥>
      text <తస్సుద్దానం>
      stand <సళాయతనవగ్గే చతుత్థపణ్ణాసకో సమత్తో॥>
      text <తస్స వగ్గుద్దానం>
      stand <సళాయతనసంయుత్తం సమత్తం॥>
