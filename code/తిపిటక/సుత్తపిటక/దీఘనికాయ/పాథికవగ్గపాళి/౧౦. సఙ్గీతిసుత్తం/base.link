text <౧౦॥ సఙ్గీతిసుత్తం>
  text <౨౯౬>, <ఏవం మే సుతం ఏకం సమయం భగవా మల్లేసు చారికం చరమానో మహతా భిక్ఖుసఙ్ఘేన సద్ధిం పఞ్చమత్తేహి భిక్ఖుసతేహి యేన పావా నామ మల్లానం నగరం తదవసరి॥ తత్ర సుదం భగవా పావాయం విహరతి చున్దస్స కమ్మారపుత్తస్స అమ్బవనే॥>
  text <ఉబ్భతకనవసన్ధాగారం>
    text <౨౯౭>, <తేన ఖో పన సమయేన పావేయ్యకానం మల్లానం ఉబ్భతకం నామ నవం సన్ధాగారం అచిరకారితం హోతి అనజ్ఝావుట్ఠం సమణేన వా బ్రాహ్మణేన వా కేనచి వా మనుస్సభూతేన॥ అస్సోసుం ఖో పావేయ్యకా మల్లా భగవా కిర మల్లేసు చారికం చరమానో మహతా భిక్ఖుసఙ్ఘేన సద్ధిం పఞ్చమత్తేహి భిక్ఖుసతేహి పావం అనుప్పత్తో పావాయం విహరతి చున్దస్స కమ్మారపుత్తస్స అమ్బవనేతి॥ అథ ఖో పావేయ్యకా మల్లా యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం నిసీదింసు॥ ఏకమన్తం నిసిన్నా ఖో పావేయ్యకా మల్లా భగవన్తం ఏతదవోచుం ఇధ। భన్తే। పావేయ్యకానం మల్లానం ఉబ్భతకం నామ నవం సన్ధాగారం అచిరకారితం హోతి అనజ్ఝావుట్ఠం సమణేన వా బ్రాహ్మణేన వా కేనచి వా మనుస్సభూతేన॥ తఞ్చ ఖో। భన్తే। భగవా పఠమం పరిభుఞ్జతు। భగవతా పఠమం పరిభుత్తం పచ్ఛా పావేయ్యకా మల్లా పరిభుఞ్జిస్సన్తి॥ తదస్స పావేయ్యకానం మల్లానం దీఘరత్తం హితాయ సుఖాయాతి॥ అధివాసేసి ఖో భగవా తుణ్హీభావేన॥>
    text <౨౯౮>, <అథ ఖో పావేయ్యకా మల్లా భగవతో అధివాసనం విదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా యేన సన్ధాగారం తేనుపసఙ్కమింసు। ఉపసఙ్కమిత్వా సబ్బసన్థరిం సన్ధాగారం సన్థరిత్వా భగవతో ఆసనాని పఞ్ఞాపేత్వా ఉదకమణికం పతిట్ఠపేత్వా తేలపదీపం ఆరోపేత్వా యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం అట్ఠంసు॥ ఏకమన్తం ఠితా ఖో తే పావేయ్యకా మల్లా భగవన్తం ఏతదవోచుం సబ్బసన్థరిసన్థతం। భన్తే। సన్ధాగారం। భగవతో ఆసనాని పఞ్ఞత్తాని। ఉదకమణికో పతిట్ఠాపితో। తేలపదీపో ఆరోపితో॥ యస్సదాని। భన్తే। భగవా కాలం మఞ్ఞతీతి॥>
    text <౨౯౯>, <అథ ఖో భగవా నివాసేత్వా పత్తచీవరమాదాయ సద్ధిం భిక్ఖుసఙ్ఘేన యేన సన్ధాగారం తేనుపసఙ్కమి। ఉపసఙ్కమిత్వా పాదే పక్ఖాలేత్వా సన్ధాగారం పవిసిత్వా మజ్ఝిమం థమ్భం నిస్సాయ పురత్థాభిముఖో నిసీది॥ భిక్ఖుసఙ్ఘోపి ఖో పాదే పక్ఖాలేత్వా సన్ధాగారం పవిసిత్వా పచ్ఛిమం భిత్తిం నిస్సాయ పురత్థాభిముఖో నిసీది భగవన్తంయేవ పురక్ఖత్వా॥ పావేయ్యకాపి ఖో మల్లా పాదే పక్ఖాలేత్వా సన్ధాగారం పవిసిత్వా పురత్థిమం భిత్తిం నిస్సాయ పచ్ఛిమాభిముఖా నిసీదింసు భగవన్తంయేవ పురక్ఖత్వా॥ అథ ఖో భగవా పావేయ్యకే మల్లే బహుదేవ రత్తిం ధమ్మియా కథాయ సన్దస్సేత్వా సమాదపేత్వా సముత్తేజేత్వా సమ్పహంసేత్వా ఉయ్యోజేసి అభిక్కన్తా ఖో। వాసేట్ఠా। రత్తి॥ యస్సదాని తుమ్హే కాలం మఞ్ఞథాతి॥ ఏవం। భన్తేతి ఖో పావేయ్యకా మల్లా భగవతో పటిస్సుత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కమింసు॥>
    text <౩౦౦>, <అథ ఖో భగవా అచిరపక్కన్తేసు పావేయ్యకేసు మల్లేసు తుణ్హీభూతం తుణ్హీభూతం భిక్ఖుసంఘం అనువిలోకేత్వా ఆయస్మన్తం సారిపుత్తం ఆమన్తేసి విగతథినమిద్ధో ఖో। సారిపుత్త। భిక్ఖుసఙ్ఘో॥ పటిభాతు తం। సారిపుత్త। భిక్ఖూనం ధమ్మీకథా॥ పిట్ఠి మే ఆగిలాయతి॥ తమహం ఆయమిస్సామీతి॥ ఏవం। భన్తేతి ఖో ఆయస్మా సారిపుత్తో భగవతో పచ్చస్సోసి॥ అథ ఖో భగవా చతుగ్గుణం సఙ్ఘాటిం పఞ్ఞపేత్వా దక్ఖిణేన పస్సేన సీహసేయ్యం కప్పేసి పాదే పాదం అచ్చాధాయ। సతో సమ్పజానో ఉట్ఠానసఞ్ఞం మనసి కరిత్వా॥>
  text <భిన్ననిగణ్ఠవత్థు>
    text <౩౦౧>, <తేన ఖో పన సమయేన నిగణ్ఠో నాటపుత్తో పావాయం అధునాకాలఙ్కతో హోతి॥ తస్స కాలఙ్కిరియాయ భిన్నా నిగణ్ఠా ద్వేధికజాతా భణ్డనజాతా కలహజాతా వివాదాపన్నా అఞ్ఞమఞ్ఞం ముఖసత్తీహి వితుదన్తా విహరన్తి న త్వం ఇమం ధమ్మవినయం ఆజానాసి। అహం ఇమం ధమ్మవినయం ఆజానామి। కిం త్వం ఇమం ధమ్మవినయం ఆజానిస్ససి॥ మిచ్ఛాపటిపన్నో త్వమసి। అహమస్మి సమ్మాపటిపన్నో॥ సహితం మే। అసహితం తే॥ పురేవచనీయం పచ్ఛా అవచ। పచ్ఛావచనీయం పురే అవచ॥ అధిచిణ్ణం తే విపరావత్తం। ఆరోపితో తే వాదో। నిగ్గహితో త్వమసి। చర వాదప్పమోక్ఖాయ। నిబ్బేఠేహి వా సచే పహోసీతి॥ వధోయేవ ఖో మఞ్ఞే నిగణ్ఠేసు నాటపుత్తియేసు వత్తతి॥ యేపి నిగణ్ఠస్స నాటపుత్తస్స సావకా గిహీ ఓదాతవసనా। తేపి నిగణ్ఠేసు నాటపుత్తియేసు నిబ్బిన్నరూపా విరత్తరూపా పటివానరూపా। యథా తం దురక్ఖాతే ధమ్మవినయే దుప్పవేదితే అనియ్యానికే అనుపసమసంవత్తనికే అసమ్మాసమ్బుద్ధప్పవేదితే భిన్నథూపే అప్పటిసరణే॥>
    text <౩౦౨>, <అథ ఖో ఆయస్మా సారిపుత్తో భిక్ఖూ ఆమన్తేసి నిగణ్ఠో। ఆవుసో। నాటపుత్తో పావాయం అధునాకాలఙ్కతో। తస్స కాలఙ్కిరియాయ భిన్నా నిగణ్ఠా ద్వేధికజాతా…పే॰… భిన్నథూపే అప్పటిసరణే॥ ఏవఞ్హేతం। ఆవుసో। హోతి దురక్ఖాతే ధమ్మవినయే దుప్పవేదితే అనియ్యానికే అనుపసమసంవత్తనికే అసమ్మాసమ్బుద్ధప్పవేదితే॥ అయం ఖో పనావుసో అమ్హాకం భగవతా ధమ్మో స్వాక్ఖాతో సుప్పవేదితో నియ్యానికో ఉపసమసంవత్తనికో సమ్మాసమ్బుద్ధప్పవేదితో॥ తత్థ సబ్బేహేవ సఙ్గాయితబ్బం। న వివదితబ్బం। యథయిదం బ్రహ్మచరియం అద్ధనియం అస్స చిరట్ఠితికం। తదస్స బహుజనహితాయ బహుజనసుఖాయ లోకానుకమ్పాయ అత్థాయ హితాయ సుఖాయ దేవమనుస్సానం॥>
    text <కతమో చావుసో। అమ్హాకం భగవతా ధమ్మో స్వాక్ఖాతో సుప్పవేదితో నియ్యానికో ఉపసమసంవత్తనికో సమ్మాసమ్బుద్ధప్పవేదితో। యత్థ సబ్బేహేవ సఙ్గాయితబ్బం। న వివదితబ్బం। యథయిదం బ్రహ్మచరియం అద్ధనియం అస్స చిరట్ఠితికం। తదస్స బహుజనహితాయ బహుజనసుఖాయ లోకానుకమ్పాయ అత్థాయ హితాయ సుఖాయ దేవమనుస్సానం॥>
  text <ఏకకం>
    text <౩౦౩>, <అత్థి ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన ఏకో ధమ్మో సమ్మదక్ఖాతో॥ తత్థ సబ్బేహేవ సఙ్గాయితబ్బం। న వివదితబ్బం। యథయిదం బ్రహ్మచరియం అద్ధనియం అస్స చిరట్ఠితికం। తదస్స బహుజనహితాయ బహుజనసుఖాయ లోకానుకమ్పాయ అత్థాయ హితాయ సుఖాయ దేవమనుస్సానం॥ కతమో ఏకో ధమ్మో॥ సబ్బే సత్తా ఆహారట్ఠితికా॥ సబ్బే సత్తా సఙ్ఖారట్ఠితికా॥ అయం ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన ఏకో ధమ్మో సమ్మదక్ఖాతో॥ తత్థ సబ్బేహేవ సఙ్గాయితబ్బం। న వివదితబ్బం। యథయిదం బ్రహ్మచరియం అద్ధనియం అస్స చిరట్ఠితికం। తదస్స బహుజనహితాయ బహుజనసుఖాయ లోకానుకమ్పాయ అత్థాయ హితాయ సుఖాయ దేవమనుస్సానం॥>
  text <దుకం>
    text <౩౦౪>, <అత్థి ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన ద్వే ధమ్మా సమ్మదక్ఖాతా॥ తత్థ సబ్బేహేవ సఙ్గాయితబ్బం। న వివదితబ్బం। యథయిదం బ్రహ్మచరియం అద్ధనియం అస్స చిరట్ఠితికం। తదస్స బహుజనహితాయ బహుజనసుఖాయ లోకానుకమ్పాయ అత్థాయ హితాయ సుఖాయ దేవమనుస్సానం॥ కతమే ద్వే॥>
    text <నామఞ్చ రూపఞ్చ॥>
    text <అవిజ్జా చ భవతణ్హా చ॥>
    text <భవదిట్ఠి చ విభవదిట్ఠి చ॥>
    text <అహిరికఞ్చ అనోత్తప్పఞ్చ॥>
    text <హిరీ చ ఓత్తప్పఞ్చ॥>
    text <దోవచస్సతా చ పాపమిత్తతా చ॥>
    text <సోవచస్సతా చ కల్యాణమిత్తతా చ॥>
    text <ఆపత్తికుసలతా చ ఆపత్తివుట్ఠానకుసలతా చ॥>
    text <సమాపత్తికుసలతా చ సమాపత్తివుట్ఠానకుసలతా చ॥>
    text <ధాతుకుసలతా చ మనసికారకుసలతా చ॥>
    text <ఆయతనకుసలతా చ పటిచ్చసముప్పాదకుసలతా చ॥>
    text <ఠానకుసలతా చ అట్ఠానకుసలతా చ॥>
    text <అజ్జవఞ్చ లజ్జవఞ్చ॥>
    text <ఖన్తి చ సోరచ్చఞ్చ॥>
    text <సాఖల్యఞ్చ పటిసన్థారో చ॥>
    text <అవిహింసా చ సోచేయ్యఞ్చ॥>
    text <ముట్ఠస్సచ్చఞ్చ అసమ్పజఞ్ఞఞ్చ॥>
    text <సతి చ సమ్పజఞ్ఞఞ్చ॥>
    text <ఇన్ద్రియేసు అగుత్తద్వారతా చ భోజనే అమత్తఞ్ఞుతా చ॥>
    text <ఇన్ద్రియేసు గుత్తద్వారతా చ భోజనే మత్తఞ్ఞుతా చ॥>
    text <పటిసఙ్ఖానబలఞ్చ భావనాబలఞ్చ॥>
    text <సతిబలఞ్చ సమాధిబలఞ్చ॥>
    text <సమథో చ విపస్సనా చ॥>
    text <సమథనిమిత్తఞ్చ పగ్గహనిమిత్తఞ్చ॥>
    text <పగ్గహో చ అవిక్ఖేపో చ॥>
    text <సీలవిపత్తి చ దిట్ఠివిపత్తి చ॥>
    text <సీలసమ్పదా చ దిట్ఠిసమ్పదా చ॥>
    text <సీలవిసుద్ధి చ దిట్ఠివిసుద్ధి చ॥>
    text <దిట్ఠివిసుద్ధి ఖో పన యథా దిట్ఠిస్స చ పధానం॥>
    text <సంవేగో చ సంవేజనీయేసు ఠానేసు సంవిగ్గస్స చ యోనిసో పధానం॥>
    text <అసన్తుట్ఠితా చ కుసలేసు ధమ్మేసు అప్పటివానితా చ పధానస్మిం॥>
    text <విజ్జా చ విముత్తి చ॥>
    text <ఖయేఞాణం అనుప్పాదేఞాణం॥>
    text <ఇమే ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన ద్వే ధమ్మా సమ్మదక్ఖాతా॥ తత్థ సబ్బేహేవ సఙ్గాయితబ్బం। న వివదితబ్బం। యథయిదం బ్రహ్మచరియం అద్ధనియం అస్స చిరట్ఠితికం। తదస్స బహుజనహితాయ బహుజనసుఖాయ లోకానుకమ్పాయ అత్థాయ హితాయ సుఖాయ దేవమనుస్సానం॥>
  text <తికం>
    text <౩౦౫>, <అత్థి ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన తయో ధమ్మా సమ్మదక్ఖాతా॥ తత్థ సబ్బేహేవ సఙ్గాయితబ్బం…పే॰… అత్థాయ హితాయ సుఖాయ దేవమనుస్సానం॥ కతమే తయో॥>
    text <తీణి అకుసలమూలాని లోభో అకుసలమూలం। దోసో అకుసలమూలం। మోహో అకుసలమూలం॥>
    text <తీణి కుసలమూలాని అలోభో కుసలమూలం। అదోసో కుసలమూలం। అమోహో కుసలమూలం॥>
    text <తీణి దుచ్చరితాని కాయదుచ్చరితం। వచీదుచ్చరితం। మనోదుచ్చరితం॥>
    text <తీణి సుచరితాని కాయసుచరితం। వచీసుచరితం। మనోసుచరితం॥>
    text <తయో అకుసలవితక్కా కామవితక్కో। బ్యాపాదవితక్కో। విహింసావితక్కో॥>
    text <తయో కుసలవితక్కా నేక్ఖమ్మవితక్కో। అబ్యాపాదవితక్కో। అవిహింసావితక్కో॥>
    text <తయో అకుసలసఙ్కప్పా కామసఙ్కప్పో। బ్యాపాదసఙ్కప్పో। విహింసాసఙ్కప్పో॥>
    text <తయో కుసలసఙ్కప్పా నేక్ఖమ్మసఙ్కప్పో। అబ్యాపాదసఙ్కప్పో। అవిహింసాసఙ్కప్పో॥>
    text <తిస్సో అకుసలసఞ్ఞా కామసఞ్ఞా। బ్యాపాదసఞ్ఞా। విహింసాసఞ్ఞా॥>
    text <తిస్సో కుసలసఞ్ఞా నేక్ఖమ్మసఞ్ఞా। అబ్యాపాదసఞ్ఞా। అవిహింసాసఞ్ఞా॥>
    text <తిస్సో అకుసలధాతుయో కామధాతు। బ్యాపాదధాతు। విహింసాధాతు॥>
    text <తిస్సో కుసలధాతుయో నేక్ఖమ్మధాతు। అబ్యాపాదధాతు। అవిహింసాధాతు॥>
    text <అపరాపి తిస్సో ధాతుయో కామధాతు। రూపధాతు। అరూపధాతు॥>
    text <అపరాపి తిస్సో ధాతుయో రూపధాతు। అరూపధాతు। నిరోధధాతు॥>
    text <అపరాపి తిస్సో ధాతుయో హీనధాతు। మజ్ఝిమధాతు। పణీతధాతు॥>
    text <తిస్సో తణ్హా కామతణ్హా। భవతణ్హా। విభవతణ్హా॥>
    text <అపరాపి తిస్సో తణ్హా కామతణ్హా। రూపతణ్హా। అరూపతణ్హా॥>
    text <అపరాపి తిస్సో తణ్హా రూపతణ్హా। అరూపతణ్హా। నిరోధతణ్హా॥>
    text <తీణి సంయోజనాని సక్కాయదిట్ఠి। విచికిచ్ఛా। సీలబ్బతపరామాసో॥>
    text <తయో ఆసవా కామాసవో। భవాసవో। అవిజ్జాసవో॥>
    text <తయో భవా కామభవో। రూపభవో। అరూపభవో॥>
    text <తిస్సో ఏసనా కామేసనా। భవేసనా। బ్రహ్మచరియేసనా॥>
    text <తిస్సో విధా సేయ్యోహమస్మీతి విధా। సదిసోహమస్మీతి విధా। హీనోహమస్మీతి విధా॥>
    text <తయో అద్ధా అతీతో అద్ధా। అనాగతో అద్ధా। పచ్చుప్పన్నో అద్ధా॥>
    text <తయో అన్తా సక్కాయో అన్తో। సక్కాయసముదయో అన్తో। సక్కాయనిరోధో అన్తో॥>
    text <తిస్సో వేదనా సుఖా వేదనా। దుక్ఖా వేదనా। అదుక్ఖమసుఖా వేదనా॥>
    text <తిస్సో దుక్ఖతా దుక్ఖదుక్ఖతా। సఙ్ఖారదుక్ఖతా। విపరిణామదుక్ఖతా॥>
    text <తయో రాసీ మిచ్ఛత్తనియతో రాసి। సమ్మత్తనియతో రాసి। అనియతో రాసి॥>
    text <తయో తమా అతీతం వా అద్ధానం ఆరబ్భ కఙ్ఖతి విచికిచ్ఛతి నాధిముచ్చతి న సమ్పసీదతి। అనాగతం వా అద్ధానం ఆరబ్భ కఙ్ఖతి విచికిచ్ఛతి నాధిముచ్చతి న సమ్పసీదతి। ఏతరహి వా పచ్చుప్పన్నం అద్ధానం ఆరబ్భ కఙ్ఖతి విచికిచ్ఛతి నాధిముచ్చతి న సమ్పసీదతి॥>
    text <తీణి తథాగతస్స అరక్ఖేయ్యాని పరిసుద్ధకాయసమాచారో ఆవుసో తథాగతో। నత్థి తథాగతస్స కాయదుచ్చరితం। యం తథాగతో రక్ఖేయ్య మా మే ఇదం పరో అఞ్ఞాసీతి॥ పరిసుద్ధవచీసమాచారో ఆవుసో। తథాగతో। నత్థి తథాగతస్స వచీదుచ్చరితం। యం తథాగతో రక్ఖేయ్య మా మే ఇదం పరో అఞ్ఞాసీతి॥ పరిసుద్ధమనోసమాచారో। ఆవుసో। తథాగతో। నత్థి తథాగతస్స మనోదుచ్చరితం యం తథాగతో రక్ఖేయ్య మా మే ఇదం పరో అఞ్ఞాసీతి॥>
    text <తయో కిఞ్చనా రాగో కిఞ్చనం। దోసో కిఞ్చనం। మోహో కిఞ్చనం॥>
    text <తయో అగ్గీ రాగగ్గి। దోసగ్గి। మోహగ్గి॥>
    text <అపరేపి తయో అగ్గీ ఆహునేయ్యగ్గి। గహపతగ్గి। దక్ఖిణేయ్యగ్గి॥>
    text <తివిధేన రూపసఙ్గహో సనిదస్సనసప్పటిఘం రూపం। అనిదస్సనసప్పటిఘం రూపం। అనిదస్సనఅప్పటిఘం రూపం॥>
    text <తయో సఙ్ఖారా పుఞ్ఞాభిసఙ్ఖారో। అపుఞ్ఞాభిసఙ్ఖారో। ఆనేఞ్జాభిసఙ్ఖారో॥>
    text <తయో పుగ్గలా సేక్ఖో పుగ్గలో। అసేక్ఖో పుగ్గలో। నేవసేక్ఖోనాసేక్ఖో పుగ్గలో॥>
    text <తయో థేరా జాతిథేరో। ధమ్మథేరో। సమ్ముతిథేరో॥>
    text <తీణి పుఞ్ఞకిరియవత్థూని దానమయం పుఞ్ఞకిరియవత్థు। సీలమయం పుఞ్ఞకిరియవత్థు। భావనామయం పుఞ్ఞకిరియవత్థు॥>
    text <తీణి చోదనావత్థూని దిట్ఠేన। సుతేన। పరిసఙ్కాయ॥>
    text <తిస్సో కామూపపత్తియో సన్తావుసో సత్తా పచ్చుపట్ఠితకామా। తే పచ్చుపట్ఠితేసు కామేసు వసం వత్తేన్తి। సేయ్యథాపి మనుస్సా ఏకచ్చే చ దేవా ఏకచ్చే చ వినిపాతికా॥ అయం పఠమా కామూపపత్తి॥ సన్తావుసో। సత్తా నిమ్మితకామా। తే నిమ్మినిత్వా నిమ్మినిత్వా కామేసు వసం వత్తేన్తి। సేయ్యథాపి దేవా నిమ్మానరతీ॥ అయం దుతియా కామూపపత్తి॥ సన్తావుసో సత్తా పరనిమ్మితకామా। తే పరనిమ్మితేసు కామేసు వసం వత్తేన్తి। సేయ్యథాపి దేవా పరనిమ్మితవసవత్తీ॥ అయం తతియా కామూపపత్తి॥>
    text <తిస్సో సుఖూపపత్తియో సన్తావుసో సత్తా ఉప్పాదేత్వా ఉప్పాదేత్వా సుఖం విహరన్తి। సేయ్యథాపి దేవా బ్రహ్మకాయికా॥ అయం పఠమా సుఖూపపత్తి॥ సన్తావుసో। సత్తా సుఖేన అభిసన్నా పరిసన్నా పరిపూరా పరిప్ఫుటా॥ తే కదాచి కరహచి ఉదానం ఉదానేన్తి అహో సుఖం। అహో సుఖన్తి। సేయ్యథాపి దేవా ఆభస్సరా॥ అయం దుతియా సుఖూపపత్తి॥ సన్తావుసో। సత్తా సుఖేన అభిసన్నా పరిసన్నా పరిపూరా పరిప్ఫుటా॥ తే సన్తంయేవ తుసితా సుఖం పటిసంవేదేన్తి। సేయ్యథాపి దేవా సుభకిణ్హా॥ అయం తతియా సుఖూపపత్తి॥>
    text <తిస్సో పఞ్ఞా సేక్ఖా పఞ్ఞా। అసేక్ఖా పఞ్ఞా। నేవసేక్ఖానాసేక్ఖా పఞ్ఞా॥>
    text <అపరాపి తిస్సో పఞ్ఞా చిన్తామయా పఞ్ఞా। సుతమయా పఞ్ఞా। భావనామయా పఞ్ఞా॥>
    text <తీణావుధాని సుతావుధం। పవివేకావుధం। పఞ్ఞావుధం॥>
    text <తీణిన్ద్రియాని అనఞ్ఞాతఞ్ఞస్సామీతిన్ద్రియం। అఞ్ఞిన్ద్రియం। అఞ్ఞాతావిన్ద్రియం॥>
    text <తీణి చక్ఖూని మంసచక్ఖు। దిబ్బచక్ఖు। పఞ్ఞాచక్ఖు॥>
    text <తిస్సో సిక్ఖా అధిసీలసిక్ఖా। అధిచిత్తసిక్ఖా। అధిపఞ్ఞాసిక్ఖా॥>
    text <తిస్సో భావనా కాయభావనా। చిత్తభావనా। పఞ్ఞాభావనా॥>
    text <తీణి అనుత్తరియాని దస్సనానుత్తరియం। పటిపదానుత్తరియం। విముత్తానుత్తరియం॥>
    text <తయో సమాధీ సవితక్కసవిచారో సమాధి। అవితక్కవిచారమత్తో సమాధి। అవితక్కఅవిచారో సమాధి॥>
    text <అపరేపి తయో సమాధీ సుఞ్ఞతో సమాధి। అనిమిత్తో సమాధి। అప్పణిహితో సమాధి॥>
    text <తీణి సోచేయ్యాని కాయసోచేయ్యం। వచీసోచేయ్యం। మనోసోచేయ్యం॥>
    text <తీణి మోనేయ్యాని కాయమోనేయ్యం। వచీమోనేయ్యం। మనోమోనేయ్యం॥>
    text <తీణి కోసల్లాని ఆయకోసల్లం। అపాయకోసల్లం। ఉపాయకోసల్లం॥>
    text <తయో మదా ఆరోగ్యమదో। యోబ్బనమదో। జీవితమదో॥>
    text <తీణి ఆధిపతేయ్యాని అత్తాధిపతేయ్యం। లోకాధిపతేయ్యం। ధమ్మాధిపతేయ్యం॥>
    text <తీణి కథావత్థూని అతీతం వా అద్ధానం ఆరబ్భ కథం కథేయ్య ఏవం అహోసి అతీతమద్ధానన్తి। అనాగతం వా అద్ధానం ఆరబ్భ కథం కథేయ్య ఏవం భవిస్సతి అనాగతమద్ధానన్తి। ఏతరహి వా పచ్చుప్పన్నం అద్ధానం ఆరబ్భ కథం కథేయ్య ఏవం హోతి ఏతరహి పచ్చుప్పన్నం అద్ధానన్తి॥>
    text <తిస్సో విజ్జా పుబ్బేనివాసానుస్సతిఞాణం విజ్జా। సత్తానం చుతూపపాతేఞాణం విజ్జా। ఆసవానం ఖయేఞాణం విజ్జా॥>
    text <తయో విహారా దిబ్బో విహారో। బ్రహ్మా విహారో। అరియో విహారో॥>
    text <తీణి పాటిహారియాని ఇద్ధిపాటిహారియం। ఆదేసనాపాటిహారియం। అనుసాసనీపాటిహారియం॥>
    text <ఇమే ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన తయో ధమ్మా సమ్మదక్ఖాతా॥ తత్థ సబ్బేహేవ సఙ్గాయితబ్బం…పే॰… అత్థాయ హితాయ సుఖాయ దేవమనుస్సానం॥>
  text <చతుక్కం>
    text <౩౦౬>, <అత్థి ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన చత్తారో ధమ్మా సమ్మదక్ఖాతా॥ తత్థ సబ్బేహేవ సఙ్గాయితబ్బం। న వివదితబ్బం…పే॰… అత్థాయ హితాయ సుఖాయ దేవమనుస్సానం॥ కతమే చత్తారో॥>
    text <చత్తారో సతిపట్ఠానా॥ ఇధావుసో। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ వేదనాసు వేదనానుపస్సీ…పే॰… చిత్తే చిత్తానుపస్సీ…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా వినేయ్య లోకే అభిజ్ఝాదోమనస్సం॥>
    text <చత్తారో సమ్మప్పధానా॥ ఇధావుసో। భిక్ఖు అనుప్పన్నానం పాపకానం అకుసలానం ధమ్మానం అనుప్పాదాయ ఛన్దం జనేతి వాయమతి వీరియం ఆరభతి చిత్తం పగ్గణ్హాతి పదహతి॥ ఉప్పన్నానం పాపకానం అకుసలానం ధమ్మానం పహానాయ ఛన్దం జనేతి వాయమతి వీరియం ఆరభతి చిత్తం పగ్గణ్హాతి పదహతి॥ అనుప్పన్నానం కుసలానం ధమ్మానం ఉప్పాదాయ ఛన్దం జనేతి వాయమతి వీరియం ఆరభతి చిత్తం పగ్గణ్హాతి పదహతి॥ ఉప్పన్నానం కుసలానం ధమ్మానం ఠితియా అసమ్మోసాయ భియ్యోభావాయ వేపుల్లాయ భావనాయ పారిపూరియా ఛన్దం జనేతి వాయమతి వీరియం ఆరభతి చిత్తం పగ్గణ్హాతి పదహతి॥>
    text <చత్తారో ఇద్ధిపాదా॥ ఇధావుసో। భిక్ఖు ఛన్దసమాధిపధానసఙ్ఖారసమన్నాగతం ఇద్ధిపాదం భావేతి॥ చిత్తసమాధిపధానసఙ్ఖారసమన్నాగతం ఇద్ధిపాదం భావేతి॥ వీరియసమాధిపధానసఙ్ఖారసమన్నాగతం ఇద్ధిపాదం భావేతి॥ వీమంసాసమాధిపధానసఙ్ఖారసమన్నాగతం ఇద్ధిపాదం భావేతి॥>
    text <చత్తారి ఝానాని॥ ఇధావుసో। భిక్ఖు వివిచ్చేవ కామేహి వివిచ్చ అకుసలేహి ధమ్మేహి సవితక్కం సవిచారం వివేకజం పీతిసుఖం పఠమం ఝానం ఉపసమ్పజ్జ విహరతి॥ వితక్కవిచారానం వూపసమా అజ్ఝత్తం సమ్పసాదనం చేతసో ఏకోదిభావం అవితక్కం అవిచారం సమాధిజం పీతిసుఖం దుతియం ఝానం ఉపసమ్పజ్జ విహరతి॥ పీతియా చ విరాగా ఉపేక్ఖకో చ విహరతి సతో చ సమ్పజానో। సుఖఞ్చ కాయేన పటిసంవేదేతి। యం తం అరియా ఆచిక్ఖన్తి ఉపేక్ఖకో సతిమా సుఖవిహారీతి తతియం ఝానం ఉపసమ్పజ్జ విహరతి॥ సుఖస్స చ పహానా దుక్ఖస్స చ పహానా। పుబ్బేవ సోమనస్సదోమనస్సానం అత్థఙ్గమా। అదుక్ఖమసుఖం ఉపేక్ఖాసతిపారిసుద్ధిం చతుత్థం ఝానం ఉపసమ్పజ్జ విహరతి॥>
    text <౩౦౭>, <చతస్సో సమాధిభావనా॥ అత్థావుసో। సమాధిభావనా భావితా బహులీకతా దిట్ఠధమ్మసుఖవిహారాయ సంవత్తతి॥ అత్థావుసో। సమాధిభావనా భావితా బహులీకతా ఞాణదస్సనపటిలాభాయ సంవత్తతి॥ అత్థావుసో సమాధిభావనా భావితా బహులీకతా సతిసమ్పజఞ్ఞాయ సంవత్తతి॥ అత్థావుసో సమాధిభావనా భావితా బహులీకతా ఆసవానం ఖయాయ సంవత్తతి॥>
    text <కతమా చావుసో। సమాధిభావనా భావితా బహులీకతా దిట్ఠధమ్మసుఖవిహారాయ సంవత్తతి॥ ఇధావుసో। భిక్ఖు వివిచ్చేవ కామేహి వివిచ్చ అకుసలేహి ధమ్మేహి సవితక్కం…పే॰… చతుత్థం ఝానం ఉపసమ్పజ్జ విహరతి॥ అయం। ఆవుసో। సమాధిభావనా భావితా బహులీకతా దిట్ఠధమ్మసుఖవిహారాయ సంవత్తతి॥>
    text <కతమా చావుసో। సమాధిభావనా భావితా బహులీకతా ఞాణదస్సనపటిలాభాయ సంవత్తతి॥ ఇధావుసో। భిక్ఖు ఆలోకసఞ్ఞం మనసి కరోతి। దివాసఞ్ఞం అధిట్ఠాతి యథా దివా తథా రత్తిం। యథా రత్తిం తథా దివా॥ ఇతి వివటేన చేతసా అపరియోనద్ధేన సప్పభాసం చిత్తం భావేతి॥ అయం। ఆవుసో సమాధిభావనా భావితా బహులీకతా ఞాణదస్సనపటిలాభాయ సంవత్తతి॥>
    text <కతమా చావుసో। సమాధిభావనా భావితా బహులీకతా సతిసమ్పజఞ్ఞాయ సంవత్తతి॥ ఇధావుసో। భిక్ఖునో విదితా వేదనా ఉప్పజ్జన్తి। విదితా ఉపట్ఠహన్తి। విదితా అబ్భత్థం గచ్ఛన్తి॥ విదితా సఞ్ఞా ఉప్పజ్జన్తి। విదితా ఉపట్ఠహన్తి। విదితా అబ్భత్థం గచ్ఛన్తి॥ విదితా వితక్కా ఉప్పజ్జన్తి। విదితా ఉపట్ఠహన్తి। విదితా అబ్భత్థం గచ్ఛన్తి॥ అయం। ఆవుసో। సమాధిభావనా భావితా బహులీకతా సతిసమ్పజఞ్ఞాయ సంవత్తతి॥>
    text <కతమా చావుసో। సమాధిభావనా భావితా బహులీకతా ఆసవానం ఖయాయ సంవత్తతి॥ ఇధావుసో। భిక్ఖు పఞ్చసు ఉపాదానక్ఖన్ధేసు ఉదయబ్బయానుపస్సీ విహరతి॥ ఇతి రూపం। ఇతి రూపస్స సముదయో। ఇతి రూపస్స అత్థఙ్గమో॥ ఇతి వేదనా…పే॰… ఇతి సఞ్ఞా… ఇతి సఙ్ఖారా… ఇతి విఞ్ఞాణం। ఇతి విఞ్ఞాణస్స సముదయో। ఇతి విఞ్ఞాణస్స అత్థఙ్గమో॥ అయం। ఆవుసో। సమాధిభావనా భావితా బహులీకతా ఆసవానం ఖయాయ సంవత్తతి॥>
    text <౩౦౮>, <చతస్సో అప్పమఞ్ఞా॥ ఇధావుసో। భిక్ఖు మేత్తాసహగతేన చేతసా ఏకం దిసం ఫరిత్వా విహరతి॥ తథా దుతియం॥ తథా తతియం॥ తథా చతుత్థం॥ ఇతి ఉద్ధమధో తిరియం సబ్బధి సబ్బత్తతాయ సబ్బావన్తం లోకం మేత్తాసహగతేన చేతసా విపులేన మహగ్గతేన అప్పమాణేన అవేరేన అబ్యాపజ్జేన ఫరిత్వా విహరతి॥ కరుణాసహగతేన చేతసా…పే॰… ముదితాసహగతేన చేతసా…పే॰… ఉపేక్ఖాసహగతేన చేతసా ఏకం దిసం ఫరిత్వా విహరతి॥ తథా దుతియం॥ తథా తతియం॥ తథా చతుత్థం॥ ఇతి ఉద్ధమధో తిరియం సబ్బధి సబ్బత్తతాయ సబ్బావన్తం లోకం ఉపేక్ఖాసహగతేన చేతసా విపులేన మహగ్గతేన అప్పమాణేన అవేరేన అబ్యాపజ్జేన ఫరిత్వా విహరతి॥>
    text <చత్తారో ఆరుప్పా॥ ఇధావుసో। భిక్ఖు సబ్బసో రూపసఞ్ఞానం సమతిక్కమా పటిఘసఞ్ఞానం అత్థఙ్గమా నానత్తసఞ్ఞానం అమనసికారా అనన్తో ఆకాసోతి ఆకాసానఞ్చాయతనం ఉపసమ్పజ్జ విహరతి॥ సబ్బసో ఆకాసానఞ్చాయతనం సమతిక్కమ్మ అనన్తం విఞ్ఞాణన్తి విఞ్ఞాణఞ్చాయతనం ఉపసమ్పజ్జ విహరతి॥ సబ్బసో విఞ్ఞాణఞ్చాయతనం సమతిక్కమ్మ నత్థి కిఞ్చీతి ఆకిఞ్చఞ్ఞాయతనం ఉపసమ్పజ్జ విహరతి॥ సబ్బసో ఆకిఞ్చఞ్ఞాయతనం సమతిక్కమ్మ నేవసఞ్ఞానాసఞ్ఞాయతనం ఉపసమ్పజ్జ విహరతి॥>
    text <చత్తారి అపస్సేనాని॥ ఇధావుసో। భిక్ఖు సఙ్ఖాయేకం పటిసేవతి। సఙ్ఖాయేకం అధివాసేతి। సఙ్ఖాయేకం పరివజ్జేతి। సఙ్ఖాయేకం వినోదేతి॥>
    text <౩౦౯>, <చత్తారో అరియవంసా॥ ఇధావుసో। భిక్ఖు సన్తుట్ఠో హోతి ఇతరీతరేన చీవరేన। ఇతరీతరచీవరసన్తుట్ఠియా చ వణ్ణవాదీ। న చ చీవరహేతు అనేసనం అప్పతిరూపం ఆపజ్జతి। అలద్ధా చ చీవరం న పరితస్సతి। లద్ధా చ చీవరం అగధితో అముచ్ఛితో అనజ్ఝాపన్నో ఆదీనవదస్సావీ నిస్సరణపఞ్ఞో పరిభుఞ్జతి। తాయ చ పన ఇతరీతరచీవరసన్తుట్ఠియా నేవత్తానుక్కంసేతి న పరం వమ్భేతి॥ యో హి తత్థ దక్ఖో అనలసో సమ్పజానో పటిస్సతో। అయం వుచ్చతావుసో భిక్ఖు పోరాణే అగ్గఞ్ఞే అరియవంసే ఠితో॥>
    text <పున చపరం। ఆవుసో। భిక్ఖు సన్తుట్ఠో హోతి ఇతరీతరేన పిణ్డపాతేన। ఇతరీతరపిణ్డపాతసన్తుట్ఠియా చ వణ్ణవాదీ। న చ పిణ్డపాతహేతు అనేసనం అప్పతిరూపం ఆపజ్జతి। అలద్ధా చ పిణ్డపాతం న పరితస్సతి। లద్ధా చ పిణ్డపాతం అగధితో అముచ్ఛితో అనజ్ఝాపన్నో ఆదీనవదస్సావీ నిస్సరణపఞ్ఞో పరిభుఞ్జతి। తాయ చ పన ఇతరీతరపిణ్డపాతసన్తుట్ఠియా నేవత్తానుక్కంసేతి న పరం వమ్భేతి॥ యో హి తత్థ దక్ఖో అనలసో సమ్పజానో పటిస్సతో। అయం వుచ్చతావుసో భిక్ఖు పోరాణే అగ్గఞ్ఞే అరియవంసే ఠితో॥>
    text <పున చపరం। ఆవుసో। భిక్ఖు సన్తుట్ఠో హోతి ఇతరీతరేన సేనాసనేన। ఇతరీతరసేనాసనసన్తుట్ఠియా చ వణ్ణవాదీ। న చ సేనాసనహేతు అనేసనం అప్పతిరూపం ఆపజ్జతి। అలద్ధా చ సేనాసనం న పరితస్సతి। లద్ధా చ సేనాసనం అగధితో అముచ్ఛితో అనజ్ఝాపన్నో ఆదీనవదస్సావీ నిస్సరణపఞ్ఞో పరిభుఞ్జతి। తాయ చ పన ఇతరీతరసేనాసనసన్తుట్ఠియా నేవత్తానుక్కంసేతి న పరం వమ్భేతి॥ యో హి తత్థ దక్ఖో అనలసో సమ్పజానో పటిస్సతో। అయం వుచ్చతావుసో భిక్ఖు పోరాణే అగ్గఞ్ఞే అరియవంసే ఠితో॥>
    text <పున చపరం। ఆవుసో। భిక్ఖు పహానారామో హోతి పహానరతో। భావనారామో హోతి భావనారతో। తాయ చ పన పహానారామతాయ పహానరతియా భావనారామతాయ భావనారతియా నేవత్తానుక్కంసేతి న పరం వమ్భేతి॥ యో హి తత్థ దక్ఖో అనలసో సమ్పజానో పటిస్సతో అయం వుచ్చతావుసో భిక్ఖు పోరాణే అగ్గఞ్ఞే అరియవంసే ఠితో॥>
    text <౩౧౦>, <చత్తారి పధానాని॥ సంవరపధానం పహానపధానం భావనాపధానం అనురక్ఖణాపధానం॥ కతమఞ్చావుసో। సంవరపధానం॥ ఇధావుసో। భిక్ఖు చక్ఖునా రూపం దిస్వా న నిమిత్తగ్గాహీ హోతి నానుబ్యఞ్జనగ్గాహీ॥ యత్వాధికరణమేనం చక్ఖున్ద్రియం అసంవుతం విహరన్తం అభిజ్ఝాదోమనస్సా పాపకా అకుసలా ధమ్మా అన్వాస్సవేయ్యుం। తస్స సంవరాయ పటిపజ్జతి। రక్ఖతి చక్ఖున్ద్రియం। చక్ఖున్ద్రియే సంవరం ఆపజ్జతి॥ సోతేన సద్దం సుత్వా… ఘానేన గన్ధం ఘాయిత్వా… జివ్హాయ రసం సాయిత్వా… కాయేన ఫోట్ఠబ్బం ఫుసిత్వా… మనసా ధమ్మం విఞ్ఞాయ న నిమిత్తగ్గాహీ హోతి నానుబ్యఞ్జనగ్గాహీ॥ యత్వాధికరణమేనం మనిన్ద్రియం అసంవుతం విహరన్తం అభిజ్ఝాదోమనస్సా పాపకా అకుసలా ధమ్మా అన్వాస్సవేయ్యుం। తస్స సంవరాయ పటిపజ్జతి। రక్ఖతి మనిన్ద్రియం। మనిన్ద్రియే సంవరం ఆపజ్జతి॥ ఇదం వుచ్చతావుసో। సంవరపధానం॥>
    text <కతమఞ్చావుసో। పహానపధానం॥ ఇధావుసో। భిక్ఖు ఉప్పన్నం కామవితక్కం నాధివాసేతి పజహతి వినోదేతి బ్యన్తిం కరోతి అనభావం గమేతి॥ ఉప్పన్నం బ్యాపాదవితక్కం…పే॰… ఉప్పన్నం విహింసావితక్కం… ఉప్పన్నుప్పన్నే పాపకే అకుసలే ధమ్మే నాధివాసేతి పజహతి వినోదేతి బ్యన్తిం కరోతి అనభావం గమేతి॥ ఇదం వుచ్చతావుసో। పహానపధానం॥>
    text <కతమఞ్చావుసో। భావనాపధానం॥ ఇధావుసో। భిక్ఖు సతిసమ్బోజ్ఝఙ్గం భావేతి వివేకనిస్సితం విరాగనిస్సితం నిరోధనిస్సితం వోస్సగ్గపరిణామిం॥ ధమ్మవిచయసమ్బోజ్ఝఙ్గం భావేతి… వీరియసమ్బోజ్ఝఙ్గం భావేతి… పీతిసమ్బోజ్ఝఙ్గం భావేతి… పస్సద్ధిసమ్బోజ్ఝఙ్గం భావేతి… సమాధిసమ్బోజ్ఝఙ్గం భావేతి… ఉపేక్ఖాసమ్బోజ్ఝఙ్గం భావేతి వివేకనిస్సితం విరాగనిస్సితం నిరోధనిస్సితం వోస్సగ్గపరిణామిం॥ ఇదం వుచ్చతావుసో। భావనాపధానం॥>
    text <కతమఞ్చావుసో। అనురక్ఖణాపధానం॥ ఇధావుసో। భిక్ఖు ఉప్పన్నం భద్రకం సమాధినిమిత్తం అనురక్ఖతి అట్ఠికసఞ్ఞం। పుళువకసఞ్ఞం। వినీలకసఞ్ఞం। విచ్ఛిద్దకసఞ్ఞం। ఉద్ధుమాతకసఞ్ఞం॥ ఇదం వుచ్చతావుసో। అనురక్ఖణాపధానం॥>
    text <చత్తారి ఞాణాని ధమ్మే ఞాణం। అన్వయే ఞాణం। పరియే ఞాణం। సమ్ముతియా ఞాణం॥>
    text <అపరానిపి చత్తారి ఞాణాని దుక్ఖే ఞాణం। దుక్ఖసముదయే ఞాణం। దుక్ఖనిరోధే ఞాణం। దుక్ఖనిరోధగామినియా పటిపదాయ ఞాణం॥>
    text <౩౧౧>, <చత్తారి సోతాపత్తియఙ్గాని సప్పురిససంసేవో। సద్ధమ్మస్సవనం। యోనిసోమనసికారో। ధమ్మానుధమ్మప్పటిపత్తి॥>
    text <చత్తారి సోతాపన్నస్స అఙ్గాని॥ ఇధావుసో। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో। భగవాతి॥ ధమ్మే అవేచ్చప్పసాదేన సమన్నాగతో హోతి స్వాక్ఖాతో భగవతా ధమ్మో సన్దిట్ఠికో అకాలికో ఏహిపస్సికో ఓపనేయ్యికో పచ్చత్తం వేదితబ్బో విఞ్ఞూహీతి॥ సఙ్ఘే అవేచ్చప్పసాదేన సమన్నాగతో హోతి సుప్పటిపన్నో భగవతో సావకసఙ్ఘో ఉజుప్పటిపన్నో భగవతో సావకసఙ్ఘో ఞాయప్పటిపన్నో భగవతో సావకసఙ్ఘో సామీచిప్పటిపన్నో భగవతో సావకసఙ్ఘో యదిదం చత్తారి పురిసయుగాని అట్ఠ పురిసపుగ్గలా। ఏస భగవతో సావకసఙ్ఘో ఆహునేయ్యో పాహునేయ్యో దక్ఖిణేయ్యో అఞ్జలికరణీయో అనుత్తరం పుఞ్ఞక్ఖేత్తం లోకస్సాతి॥ అరియకన్తేహి సీలేహి సమన్నాగతో హోతి అఖణ్డేహి అచ్ఛిద్దేహి అసబలేహి అకమ్మాసేహి భుజిస్సేహి విఞ్ఞుప్పసత్థేహి అపరామట్ఠేహి సమాధిసంవత్తనికేహి॥>
    text <చత్తారి సామఞ్ఞఫలాని సోతాపత్తిఫలం। సకదాగామిఫలం। అనాగామిఫలం। అరహత్తఫలం॥>
    text <చతస్సో ధాతుయో పథవీధాతు। ఆపోధాతు। తేజోధాతు। వాయోధాతు॥>
    text <చత్తారో ఆహారా కబళీకారో ఆహారో ఓళారికో వా సుఖుమో వా। ఫస్సో దుతియో। మనోసఞ్చేతనా తతియా। విఞ్ఞాణం చతుత్థం॥>
    text <చతస్సో విఞ్ఞాణట్ఠితియో॥ రూపూపాయం వా। ఆవుసో। విఞ్ఞాణం తిట్ఠమానం తిట్ఠతి రూపారమ్మణం రూపప్పతిట్ఠం నన్దూపసేచనం వుద్ధిం విరూళ్హిం వేపుల్లం ఆపజ్జతి। వేదనూపాయం వా ఆవుసో…పే॰… సఞ్ఞూపాయం వా। ఆవుసో…పే॰… సఙ్ఖారూపాయం వా। ఆవుసో। విఞ్ఞాణం తిట్ఠమానం తిట్ఠతి సఙ్ఖారారమ్మణం సఙ్ఖారప్పతిట్ఠం నన్దూపసేచనం వుద్ధిం విరూళ్హిం వేపుల్లం ఆపజ్జతి॥>
    text <చత్తారి అగతిగమనాని ఛన్దాగతిం గచ్ఛతి। దోసాగతి గచ్ఛతి। మోహాగతిం గచ్ఛతి। భయాగతిం గచ్ఛతి॥>
    text <చత్తారో తణ్హుప్పాదా చీవరహేతు వా। ఆవుసో। భిక్ఖునో తణ్హా ఉప్పజ్జమానా ఉప్పజ్జతి। పిణ్డపాతహేతు వా। ఆవుసో। భిక్ఖునో తణ్హా ఉప్పజ్జమానా ఉప్పజ్జతి। సేనాసనహేతు వా। ఆవుసో। భిక్ఖునో తణ్హా ఉప్పజ్జమానా ఉప్పజ్జతి। ఇతిభవాభవహేతు వా। ఆవుసో। భిక్ఖునో తణ్హా ఉప్పజ్జమానా ఉప్పజ్జతి॥>
    text <చతస్సో పటిపదా దుక్ఖా పటిపదా దన్ధాభిఞ్ఞా। దుక్ఖా పటిపదా ఖిప్పాభిఞ్ఞా। సుఖా పటిపదా దన్ధాభిఞ్ఞా। సుఖా పటిపదా ఖిప్పాభిఞ్ఞా॥>
    text <అపరాపి చతస్సో పటిపదా అక్ఖమా పటిపదా। ఖమా పటిపదా। దమా పటిపదా। సమా పటిపదా॥>
    text <చత్తారి ధమ్మపదాని అనభిజ్ఝా ధమ్మపదం। అబ్యాపాదో ధమ్మపదం। సమ్మాసతి ధమ్మపదం। సమ్మాసమాధి ధమ్మపదం॥>
    text <చత్తారి ధమ్మసమాదానాని అత్థావుసో। ధమ్మసమాదానం పచ్చుప్పన్నదుక్ఖఞ్చేవ ఆయతిఞ్చ దుక్ఖవిపాకం॥ అత్థావుసో। ధమ్మసమాదానం పచ్చుప్పన్నదుక్ఖం ఆయతిం సుఖవిపాకం॥ అత్థావుసో। ధమ్మసమాదానం పచ్చుప్పన్నసుఖం ఆయతిం దుక్ఖవిపాకం॥ అత్థావుసో। ధమ్మసమాదానం పచ్చుప్పన్నసుఖఞ్చేవ ఆయతిఞ్చ సుఖవిపాకం॥>
    text <చత్తారో ధమ్మక్ఖన్ధా సీలక్ఖన్ధో। సమాధిక్ఖన్ధో। పఞ్ఞాక్ఖన్ధో। విముత్తిక్ఖన్ధో॥>
    text <చత్తారి బలాని వీరియబలం। సతిబలం। సమాధిబలం। పఞ్ఞాబలం॥>
    text <చత్తారి అధిట్ఠానాని పఞ్ఞాధిట్ఠానం। సచ్చాధిట్ఠానం। చాగాధిట్ఠానం। ఉపసమాధిట్ఠానం॥>
    text <౩౧౨>, <చత్తారి పఞ్హబ్యాకరణాని ఏకంసబ్యాకరణీయో పఞ్హో। పటిపుచ్ఛాబ్యాకరణీయో పఞ్హో। విభజ్జబ్యాకరణీయో పఞ్హో। ఠపనీయో పఞ్హో॥>
    text <చత్తారి కమ్మాని అత్థావుసో। కమ్మం కణ్హం కణ్హవిపాకం। అత్థావుసో। కమ్మం సుక్కం సుక్కవిపాకం। అత్థావుసో। కమ్మం కణ్హసుక్కం కణ్హసుక్కవిపాకం। అత్థావుసో। కమ్మం అకణ్హఅసుక్కం అకణ్హఅసుక్కవిపాకం కమ్మక్ఖయాయ సంవత్తతి॥>
    text <చత్తారో సచ్ఛికరణీయా ధమ్మా పుబ్బేనివాసో సతియా సచ్ఛికరణీయో। సత్తానం చుతూపపాతో చక్ఖునా సచ్ఛికరణీయో। అట్ఠ విమోక్ఖా కాయేన సచ్ఛికరణీయా। ఆసవానం ఖయో పఞ్ఞాయ సచ్ఛికరణీయో॥>
    text <చత్తారో ఓఘా కామోఘో। భవోఘో। దిట్ఠోఘో। అవిజ్జోఘో॥>
    text <చత్తారో యోగా కామయోగో। భవయోగో। దిట్ఠియోగో। అవిజ్జాయోగో॥>
    text <చత్తారో విసఞ్ఞోగా కామయోగవిసఞ్ఞోగో। భవయోగవిసఞ్ఞోగో। దిట్ఠియోగవిసఞ్ఞోగో। అవిజ్జాయోగవిసఞ్ఞోగో॥>
    text <చత్తారో గన్థా అభిజ్ఝా కాయగన్థో। బ్యాపాదో కాయగన్థో। సీలబ్బతపరామాసో కాయగన్థో। ఇదంసచ్చాభినివేసో కాయగన్థో॥>
    text <చత్తారి ఉపాదానాని కాముపాదానం। దిట్ఠుపాదానం। సీలబ్బతుపాదానం। అత్తవాదుపాదానం॥>
    text <చతస్సో యోనియో అణ్డజయోని। జలాబుజయోని। సంసేదజయోని। ఓపపాతికయోని॥>
    text <చతస్సో గబ్భావక్కన్తియో॥ ఇధావుసో। ఏకచ్చో అసమ్పజానో మాతుకుచ్ఛిం ఓక్కమతి। అసమ్పజానో మాతుకుచ్ఛిస్మిం ఠాతి। అసమ్పజానో మాతుకుచ్ఛిమ్హా నిక్ఖమతి। అయం పఠమా గబ్భావక్కన్తి॥ పున చపరం। ఆవుసో। ఇధేకచ్చో సమ్పజానో మాతుకుచ్ఛిం ఓక్కమతి। అసమ్పజానో మాతుకుచ్ఛిస్మిం ఠాతి। అసమ్పజానో మాతుకుచ్ఛిమ్హా నిక్ఖమతి। అయం దుతియా గబ్భావక్కన్తి॥ పున చపరం। ఆవుసో। ఇధేకచ్చో సమ్పజానో మాతుకుచ్ఛిం ఓక్కమతి। సమ్పజానో మాతుకుచ్ఛిస్మిం ఠాతి। అసమ్పజానో మాతుకుచ్ఛిమ్హా నిక్ఖమతి। అయం తతియా గబ్భావక్కన్తి॥ పున చపరం। ఆవుసో। ఇధేకచ్చో సమ్పజానో మాతుకుచ్ఛిం ఓక్కమతి। సమ్పజానో మాతుకుచ్ఛిస్మిం ఠాతి। సమ్పజానో మాతుకుచ్ఛిమ్హా నిక్ఖమతి। అయం చతుత్థా గబ్భావక్కన్తి॥>
    text <చత్తారో అత్తభావపటిలాభా॥ అత్థావుసో। అత్తభావపటిలాభో। యస్మిం అత్తభావపటిలాభే అత్తసఞ్చేతనాయేవ కమతి। నో పరసఞ్చేతనా॥ అత్థావుసో। అత్తభావపటిలాభో। యస్మిం అత్తభావపటిలాభే పరసఞ్చేతనాయేవ కమతి। నో అత్తసఞ్చేతనా॥ అత్థావుసో। అత్తభావపటిలాభో। యస్మిం అత్తభావపటిలాభే అత్తసఞ్చేతనా చేవ కమతి పరసఞ్చేతనా చ॥ అత్థావుసో। అత్తభావపటిలాభో। యస్మిం అత్తభావపటిలాభే నేవ అత్తసఞ్చేతనా కమతి। నో పరసఞ్చేతనా॥>
    text <౩౧౩>, <చతస్సో దక్ఖిణావిసుద్ధియో॥ అత్థావుసో। దక్ఖిణా దాయకతో విసుజ్ఝతి నో పటిగ్గాహకతో॥ అత్థావుసో। దక్ఖిణా పటిగ్గాహకతో విసుజ్ఝతి నో దాయకతో॥ అత్థావుసో। దక్ఖిణా నేవ దాయకతో విసుజ్ఝతి నో పటిగ్గాహకతో॥ అత్థావుసో। దక్ఖిణా దాయకతో చేవ విసుజ్ఝతి పటిగ్గాహకతో చ॥>
    text <చత్తారి సఙ్గహవత్థూని దానం। పేయ్యవజ్జం। అత్థచరియా। సమానత్తతా॥>
    text <చత్తారో అనరియవోహారా ముసావాదో। పిసుణావాచా। ఫరుసావాచా। సమ్ఫప్పలాపో॥>
    text <చత్తారో అరియవోహారా ముసావాదా వేరమణీ। పిసుణాయ వాచాయ వేరమణీ। ఫరుసాయ వాచాయ వేరమణీ। సమ్ఫప్పలాపా వేరమణీ॥>
    text <అపరేపి చత్తారో అనరియవోహారా అదిట్ఠే దిట్ఠవాదితా। అస్సుతే సుతవాదితా। అముతే ముతవాదితా। అవిఞ్ఞాతే విఞ్ఞాతవాదితా॥>
    text <అపరేపి చత్తారో అరియవోహారా అదిట్ఠే అదిట్ఠవాదితా। అస్సుతే అస్సుతవాదితా। అముతే అముతవాదితా। అవిఞ్ఞాతే అవిఞ్ఞాతవాదితా॥>
    text <అపరేపి చత్తారో అనరియవోహారా దిట్ఠే అదిట్ఠవాదితా। సుతే అస్సుతవాదితా। ముతే అముతవాదితా। విఞ్ఞాతే అవిఞ్ఞాతవాదితా॥>
    text <అపరేపి చత్తారో అరియవోహారా దిట్ఠే దిట్ఠవాదితా। సుతే సుతవాదితా। ముతే ముతవాదితా। విఞ్ఞాతే విఞ్ఞాతవాదితా॥>
    text <౩౧౪>, <చత్తారో పుగ్గలా॥ ఇధావుసో। ఏకచ్చో పుగ్గలో అత్తన్తపో హోతి అత్తపరితాపనానుయోగమనుయుత్తో॥ ఇధావుసో। ఏకచ్చో పుగ్గలో పరన్తపో హోతి పరపరితాపనానుయోగమనుయుత్తో॥ ఇధావుసో। ఏకచ్చో పుగ్గలో అత్తన్తపో చ హోతి అత్తపరితాపనానుయోగమనుయుత్తో। పరన్తపో చ పరపరితాపనానుయోగమనుయుత్తో॥ ఇధావుసో। ఏకచ్చో పుగ్గలో నేవ అత్తన్తపో హోతి న అత్తపరితాపనానుయోగమనుయుత్తో న పరన్తపో న పరపరితాపనానుయోగమనుయుత్తో॥ సో అనత్తన్తపో అపరన్తపో దిట్ఠేవ ధమ్మే నిచ్ఛాతో నిబ్బుతో సీతీభూతో సుఖప్పటిసంవేదీ బ్రహ్మభూతేన అత్తనా విహరతి॥>
    text <అపరేపి చత్తారో పుగ్గలా॥ ఇధావుసో। ఏకచ్చో పుగ్గలో అత్తహితాయ పటిపన్నో హోతి నో పరహితాయ॥ ఇధావుసో। ఏకచ్చో పుగ్గలో పరహితాయ పటిపన్నో హోతి నో అత్తహితాయ॥ ఇధావుసో। ఏకచ్చో పుగ్గలో నేవ అత్తహితాయ పటిపన్నో హోతి నో పరహితాయ॥ ఇధావుసో। ఏకచ్చో పుగ్గలో అత్తహితాయ చేవ పటిపన్నో హోతి పరహితాయ చ॥>
    text <అపరేపి చత్తారో పుగ్గలా తమో తమపరాయనో। తమో జోతిపరాయనో। జోతి తమపరాయనో। జోతి జోతిపరాయనో॥>
    text <అపరేపి చత్తారో పుగ్గలా సమణమచలో। సమణపదుమో। సమణపుణ్డరీకో। సమణేసు సమణసుఖుమాలో॥>
    text <ఇమే ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన చత్తారో ధమ్మా సమ్మదక్ఖాతా। తత్థ సబ్బేహేవ సఙ్గాయితబ్బం…పే॰… అత్థాయ హితాయ సుఖాయ దేవమనుస్సానం॥>
    stand <పఠమభాణవారో నిట్ఠితో॥>
  text <పఞ్చకం>
    text <౩౧౫>, <అత్థి ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన పఞ్చ ధమ్మా సమ్మదక్ఖాతా॥ తత్థ సబ్బేహేవ సఙ్గాయితబ్బం…పే॰… అత్థాయ హితాయ సుఖాయ దేవమనుస్సానం॥ కతమే పఞ్చ॥>
    text <పఞ్చక్ఖన్ధా॥ రూపక్ఖన్ధో వేదనాక్ఖన్ధో సఞ్ఞాక్ఖన్ధో సఙ్ఖారక్ఖన్ధో విఞ్ఞాణక్ఖన్ధో॥>
    text <పఞ్చుపాదానక్ఖన్ధా॥ రూపుపాదానక్ఖన్ధో వేదనుపాదానక్ఖన్ధో సఞ్ఞుపాదానక్ఖన్ధో సఙ్ఖారుపాదానక్ఖన్ధో విఞ్ఞాణుపాదానక్ఖన్ధో॥>
    text <పఞ్చ కామగుణా॥ చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసఞ్హితా రజనీయా। సోతవిఞ్ఞేయ్యా సద్దా… ఘానవిఞ్ఞేయ్యా గన్ధా… జివ్హావిఞ్ఞేయ్యా రసా… కాయవిఞ్ఞేయ్యా ఫోట్ఠబ్బా ఇట్ఠా కన్తా మనాపా పియరూపా కామూపసఞ్హితా రజనీయా॥>
    text <పఞ్చ గతియో నిరయో। తిరచ్ఛానయోని। పేత్తివిసయో। మనుస్సా। దేవా॥>
    text <పఞ్చ మచ్ఛరియాని ఆవాసమచ్ఛరియం। కులమచ్ఛరియం। లాభమచ్ఛరియం। వణ్ణమచ్ఛరియం। ధమ్మమచ్ఛరియం॥>
    text <పఞ్చ నీవరణాని కామచ్ఛన్దనీవరణం। బ్యాపాదనీవరణం। థినమిద్ధనీవరణం। ఉద్ధచ్చకుక్కుచ్చనీవరణం। విచికిచ్ఛానీవరణం॥>
    text <పఞ్చ ఓరమ్భాగియాని సఞ్ఞోజనాని సక్కాయదిట్ఠి। విచికిచ్ఛా। సీలబ్బతపరామాసో। కామచ్ఛన్దో। బ్యాపాదో॥>
    text <పఞ్చ ఉద్ధమ్భాగియాని సఞ్ఞోజనాని రూపరాగో। అరూపరాగో। మానో। ఉద్ధచ్చం। అవిజ్జా॥>
    text <పఞ్చ సిక్ఖాపదాని పాణాతిపాతా వేరమణీ। అదిన్నాదానా వేరమణీ। కామేసుమిచ్ఛాచారా వేరమణీ। ముసావాదా వేరమణీ। సురామేరయమజ్జప్పమాదట్ఠానా వేరమణీ॥>
    text <౩౧౬>, <పఞ్చ అభబ్బట్ఠానాని॥ అభబ్బో। ఆవుసో। ఖీణాసవో భిక్ఖు సఞ్చిచ్చ పాణం జీవితా వోరోపేతుం॥ అభబ్బో ఖీణాసవో భిక్ఖు అదిన్నం థేయ్యసఙ్ఖాతం ఆదియితుం॥ అభబ్బో ఖీణాసవో భిక్ఖు మేథునం ధమ్మం పటిసేవితుం॥ అభబ్బో ఖీణాసవో భిక్ఖు సమ్పజానముసా భాసితుం॥ అభబ్బో ఖీణాసవో భిక్ఖు సన్నిధికారకం కామే పరిభుఞ్జితుం। సేయ్యథాపి పుబ్బే ఆగారికభూతో॥>
    text <పఞ్చ బ్యసనాని ఞాతిబ్యసనం। భోగబ్యసనం। రోగబ్యసనం। సీలబ్యసనం। దిట్ఠిబ్యసనం॥ నావుసో। సత్తా ఞాతిబ్యసనహేతు వా భోగబ్యసనహేతు వా రోగబ్యసనహేతు వా కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జన్తి॥ సీలబ్యసనహేతు వా। ఆవుసో। సత్తా దిట్ఠిబ్యసనహేతు వా కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జన్తి॥>
    text <పఞ్చ సమ్పదా ఞాతిసమ్పదా। భోగసమ్పదా। ఆరోగ్యసమ్పదా। సీలసమ్పదా। దిట్ఠిసమ్పదా॥ నావుసో। సత్తా ఞాతిసమ్పదాహేతు వా భోగసమ్పదాహేతు వా ఆరోగ్యసమ్పదాహేతు వా కాయస్స భేదా పరం మరణా సుగతిం సగ్గం లోకం ఉపపజ్జన్తి॥ సీలసమ్పదాహేతు వా। ఆవుసో। సత్తా దిట్ఠిసమ్పదాహేతు వా కాయస్స భేదా పరం మరణా సుగతిం సగ్గం లోకం ఉపపజ్జన్తి॥>
    text <పఞ్చ ఆదీనవా దుస్సీలస్స సీలవిపత్తియా॥ ఇధావుసో। దుస్సీలో సీలవిపన్నో పమాదాధికరణం మహతిం భోగజానిం నిగచ్ఛతి। అయం పఠమో ఆదీనవో దుస్సీలస్స సీలవిపత్తియా॥ పున చపరం। ఆవుసో। దుస్సీలస్స సీలవిపన్నస్స పాపకో కిత్తిసద్దో అబ్భుగ్గచ్ఛతి। అయం దుతియో ఆదీనవో దుస్సీలస్స సీలవిపత్తియా॥ పున చపరం। ఆవుసో। దుస్సీలో సీలవిపన్నో యఞ్ఞదేవ పరిసం ఉపసఙ్కమతి యది ఖత్తియపరిసం యది బ్రాహ్మణపరిసం యది గహపతిపరిసం యది సమణపరిసం। అవిసారదో ఉపసఙ్కమతి మఙ్కుభూతో। అయం తతియో ఆదీనవో దుస్సీలస్స సీలవిపత్తియా॥ పున చపరం। ఆవుసో। దుస్సీలో సీలవిపన్నో సమ్మూళ్హో కాలం కరోతి। అయం చతుత్థో ఆదీనవో దుస్సీలస్స సీలవిపత్తియా॥ పున చపరం। ఆవుసో। దుస్సీలో సీలవిపన్నో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి। అయం పఞ్చమో ఆదీనవో దుస్సీలస్స సీలవిపత్తియా॥>
    text <పఞ్చ ఆనిసంసా సీలవతో సీలసమ్పదాయ॥ ఇధావుసో। సీలవా సీలసమ్పన్నో అప్పమాదాధికరణం మహన్తం భోగక్ఖన్ధం అధిగచ్ఛతి। అయం పఠమో ఆనిసంసో సీలవతో సీలసమ్పదాయ॥ పున చపరం। ఆవుసో। సీలవతో సీలసమ్పన్నస్స కల్యాణో కిత్తిసద్దో అబ్భుగ్గచ్ఛతి। అయం దుతియో ఆనిసంసో సీలవతో సీలసమ్పదాయ॥ పున చపరం। ఆవుసో। సీలవా సీలసమ్పన్నో యఞ్ఞదేవ పరిసం ఉపసఙ్కమతి యది ఖత్తియపరిసం యది బ్రాహ్మణపరిసం యది గహపతిపరిసం యది సమణపరిసం। విసారదో ఉపసఙ్కమతి అమఙ్కుభూతో। అయం తతియో ఆనిసంసో సీలవతో సీలసమ్పదాయ॥ పున చపరం। ఆవుసో। సీలవా సీలసమ్పన్నో అసమ్మూళ్హో కాలం కరోతి। అయం చతుత్థో ఆనిసంసో సీలవతో సీలసమ్పదాయ॥ పున చపరం। ఆవుసో। సీలవా సీలసమ్పన్నో కాయస్స భేదా పరం మరణా సుగతిం సగ్గం లోకం ఉపపజ్జతి। అయం పఞ్చమో ఆనిసంసో సీలవతో సీలసమ్పదాయ॥>
    text <చోదకేన। ఆవుసో। భిక్ఖునా పరం చోదేతుకామేన పఞ్చ ధమ్మే అజ్ఝత్తం ఉపట్ఠపేత్వా పరో చోదేతబ్బో॥ కాలేన వక్ఖామి నో అకాలేన। భూతేన వక్ఖామి నో అభూతేన। సణ్హేన వక్ఖామి నో ఫరుసేన। అత్థసంహితేన వక్ఖామి నో అనత్థసంహితేన। మేత్తచిత్తేన వక్ఖామి నో దోసన్తరేనాతి॥ చోదకేన। ఆవుసో। భిక్ఖునా పరం చోదేతుకామేన ఇమే పఞ్చ ధమ్మే అజ్ఝత్తం ఉపట్ఠపేత్వా పరో చోదేతబ్బో॥>
    text <౩౧౭>, <పఞ్చ పధానియఙ్గాని॥ ఇధావుసో। భిక్ఖు సద్ధో హోతి। సద్దహతి తథాగతస్స బోధిం ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో। లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవాతి॥ అప్పాబాధో హోతి అప్పాతఙ్కో। సమవేపాకినియా గహణియా సమన్నాగతో నాతిసీతాయ నాచ్చుణ్హాయ మజ్ఝిమాయ పధానక్ఖమాయ॥ అసఠో హోతి అమాయావీ। యథాభూతం అత్తానం ఆవికత్తా సత్థరి వా విఞ్ఞూసు వా సబ్రహ్మచారీసు॥ ఆరద్ధవీరియో విహరతి అకుసలానం ధమ్మానం పహానాయ కుసలానం ధమ్మానం ఉపసమ్పదాయ థామవా దళ్హపరక్కమో అనిక్ఖిత్తధురో కుసలేసు ధమ్మేసు॥ పఞ్ఞవా హోతి ఉదయత్థగామినియా పఞ్ఞాయ సమన్నాగతో అరియాయ నిబ్బేధికాయ సమ్మాదుక్ఖక్ఖయగామినియా॥>
    text <౩౧౮>, <పఞ్చ సుద్ధావాసా అవిహా। అతప్పా। సుదస్సా। సుదస్సీ। అకనిట్ఠా॥>
    text <పఞ్చ అనాగామినో అన్తరాపరినిబ్బాయీ। ఉపహచ్చపరినిబ్బాయీ। అసఙ్ఖారపరినిబ్బాయీ। ససఙ్ఖారపరినిబ్బాయీ। ఉద్ధంసోతోఅకనిట్ఠగామీ॥>
    text <౩౧౯>, <పఞ్చ చేతోఖిలా॥ ఇధావుసో। భిక్ఖు సత్థరి కఙ్ఖతి విచికిచ్ఛతి నాధిముచ్చతి న సమ్పసీదతి॥ యో సో। ఆవుసో। భిక్ఖు సత్థరి కఙ్ఖతి విచికిచ్ఛతి నాధిముచ్చతి న సమ్పసీదతి। తస్స చిత్తం న నమతి ఆతప్పాయ అనుయోగాయ సాతచ్చాయ పధానాయ। యస్స చిత్తం న నమతి ఆతప్పాయ అనుయోగాయ సాతచ్చాయ పధానాయ। అయం పఠమో చేతోఖిలో॥ పున చపరం। ఆవుసో। భిక్ఖు ధమ్మే కఙ్ఖతి విచికిచ్ఛతి…పే॰… సఙ్ఘే కఙ్ఖతి విచికిచ్ఛతి… సిక్ఖాయ కఙ్ఖతి విచికిచ్ఛతి… సబ్రహ్మచారీసు కుపితో హోతి అనత్తమనో ఆహతచిత్తో ఖిలజాతో॥ యో సో। ఆవుసో। భిక్ఖు సబ్రహ్మచారీసు కుపితో హోతి అనత్తమనో ఆహతచిత్తో ఖిలజాతో। తస్స చిత్తం న నమతి ఆతప్పాయ అనుయోగాయ సాతచ్చాయ పధానాయ। యస్స చిత్తం న నమతి ఆతప్పాయ అనుయోగాయ సాతచ్చాయ పధానాయ। అయం పఞ్చమో చేతోఖిలో॥>
    text <౩౨౦>, <పఞ్చ చేతసోవినిబన్ధా॥ ఇధావుసో। భిక్ఖు కామేసు అవీతరాగో హోతి అవిగతచ్ఛన్దో అవిగతపేమో అవిగతపిపాసో అవిగతపరిళాహో అవిగతతణ్హో॥ యో సో। ఆవుసో। భిక్ఖు కామేసు అవీతరాగో హోతి అవిగతచ్ఛన్దో అవిగతపేమో అవిగతపిపాసో అవిగతపరిళాహో అవిగతతణ్హో। తస్స చిత్తం న నమతి ఆతప్పాయ అనుయోగాయ సాతచ్చాయ పధానాయ॥ యస్స చిత్తం న నమతి ఆతప్పాయ అనుయోగాయ సాతచ్చాయ పధానాయ॥ అయం పఠమో చేతసో వినిబన్ధో॥ పున చపరం। ఆవుసో। భిక్ఖు కాయే అవీతరాగో హోతి…పే॰… రూపే అవీతరాగో హోతి…పే॰… పున చపరం। ఆవుసో। భిక్ఖు యావదత్థం ఉదరావదేహకం భుఞ్జిత్వా సేయ్యసుఖం పస్ససుఖం మిద్ధసుఖం అనుయుత్తో విహరతి…పే॰… పున చపరం। ఆవుసో। భిక్ఖు అఞ్ఞతరం దేవనికాయం పణిధాయ బ్రహ్మచరియం చరతి ఇమినాహం సీలేన వా వతేన వా తపేన వా బ్రహ్మచరియేన వా దేవో వా భవిస్సామి దేవఞ్ఞతరో వాతి॥ యో సో। ఆవుసో। భిక్ఖు అఞ్ఞతరం దేవనికాయం పణిధాయ బ్రహ్మచరియం చరతి ఇమినాహం సీలేన వా వతేన వా తపేన వా బ్రహ్మచరియేన వా దేవో వా భవిస్సామి దేవఞ్ఞతరో వాతి। తస్స చిత్తం న నమతి ఆతప్పాయ అనుయోగాయ సాతచ్చాయ పధానాయ॥ యస్స చిత్తం న నమతి ఆతప్పాయ అనుయోగాయ సాతచ్చాయ పధానాయ॥ అయం పఞ్చమో చేతసో వినిబన్ధో॥>
    text <పఞ్చిన్ద్రియాని చక్ఖున్ద్రియం। సోతిన్ద్రియం। ఘానిన్ద్రియం। జివ్హిన్ద్రియం। కాయిన్ద్రియం॥>
    text <అపరానిపి పఞ్చిన్ద్రియాని సుఖిన్ద్రియం। దుక్ఖిన్ద్రియం। సోమనస్సిన్ద్రియం। దోమనస్సిన్ద్రియం। ఉపేక్ఖిన్ద్రియం॥>
    text <అపరానిపి పఞ్చిన్ద్రియాని సద్ధిన్ద్రియం। వీరియిన్ద్రియం। సతిన్ద్రియం। సమాధిన్ద్రియం। పఞ్ఞిన్ద్రియం॥>
    text <౩౨౧>, <పఞ్చ నిస్సరణియా ధాతుయో॥ ఇధావుసో। భిక్ఖునో కామే మనసికరోతో కామేసు చిత్తం న పక్ఖన్దతి న పసీదతి న సన్తిట్ఠతి న విముచ్చతి॥ నేక్ఖమ్మం ఖో పనస్స మనసికరోతో నేక్ఖమ్మే చిత్తం పక్ఖన్దతి పసీదతి సన్తిట్ఠతి విముచ్చతి॥ తస్స తం చిత్తం సుగతం సుభావితం సువుట్ఠితం సువిముత్తం విసంయుత్తం కామేహి॥ యే చ కామపచ్చయా ఉప్పజ్జన్తి ఆసవా విఘాతా పరిళాహా। ముత్తో సో తేహి। న సో తం వేదనం వేదేతి॥ ఇదమక్ఖాతం కామానం నిస్సరణం॥>
    text <పున చపరం। ఆవుసో। భిక్ఖునో బ్యాపాదం మనసికరోతో బ్యాపాదే చిత్తం న పక్ఖన్దతి న పసీదతి న సన్తిట్ఠతి న విముచ్చతి॥ అబ్యాపాదం ఖో పనస్స మనసికరోతో అబ్యాపాదే చిత్తం పక్ఖన్దతి పసీదతి సన్తిట్ఠతి విముచ్చతి॥ తస్స తం చిత్తం సుగతం సుభావితం సువుట్ఠితం సువిముత్తం విసంయుత్తం బ్యాపాదేన॥ యే చ బ్యాపాదపచ్చయా ఉప్పజ్జన్తి ఆసవా విఘాతా పరిళాహా। ముత్తో సో తేహి। న సో తం వేదనం వేదేతి॥ ఇదమక్ఖాతం బ్యాపాదస్స నిస్సరణం॥>
    text <పున చపరం। ఆవుసో। భిక్ఖునో విహేసం మనసికరోతో విహేసాయ చిత్తం న పక్ఖన్దతి న పసీదతి న సన్తిట్ఠతి న విముచ్చతి॥ అవిహేసం ఖో పనస్స మనసికరోతో అవిహేసాయ చిత్తం పక్ఖన్దతి పసీదతి సన్తిట్ఠతి విముచ్చతి॥ తస్స తం చిత్తం సుగతం సుభావితం సువుట్ఠితం సువిముత్తం విసంయుత్తం విహేసాయ॥ యే చ విహేసాపచ్చయా ఉప్పజ్జన్తి ఆసవా విఘాతా పరిళాహా। ముత్తో సో తేహి। న సో తం వేదనం వేదేతి॥ ఇదమక్ఖాతం విహేసాయ నిస్సరణం॥>
    text <పున చపరం। ఆవుసో। భిక్ఖునో రూపే మనసికరోతో రూపేసు చిత్తం న పక్ఖన్దతి న పసీదతి న సన్తిట్ఠతి న విముచ్చతి॥ అరూపం ఖో పనస్స మనసికరోతో అరూపే చిత్తం పక్ఖన్దతి పసీదతి సన్తిట్ఠతి విముచ్చతి॥ తస్స తం చిత్తం సుగతం సుభావితం సువుట్ఠితం సువిముత్తం విసంయుత్తం రూపేహి॥ యే చ రూపపచ్చయా ఉప్పజ్జన్తి ఆసవా విఘాతా పరిళాహా। ముత్తో సో తేహి। న సో తం వేదనం వేదేతి॥ ఇదమక్ఖాతం రూపానం నిస్సరణం॥>
    text <పున చపరం। ఆవుసో। భిక్ఖునో సక్కాయం మనసికరోతో సక్కాయే చిత్తం న పక్ఖన్దతి న పసీదతి న సన్తిట్ఠతి న విముచ్చతి॥ సక్కాయనిరోధం ఖో పనస్స మనసికరోతో సక్కాయనిరోధే చిత్తం పక్ఖన్దతి పసీదతి సన్తిట్ఠతి విముచ్చతి॥ తస్స తం చిత్తం సుగతం సుభావితం సువుట్ఠితం సువిముత్తం విసంయుత్తం సక్కాయేన॥ యే చ సక్కాయపచ్చయా ఉప్పజ్జన్తి ఆసవా విఘాతా పరిళాహా। ముత్తో సో తేహి। న సో తం వేదనం వేదేతి॥ ఇదమక్ఖాతం సక్కాయస్స నిస్సరణం॥>
    text <౩౨౨>, <పఞ్చ విముత్తాయతనాని॥ ఇధావుసో। భిక్ఖునో సత్థా ధమ్మం దేసేతి అఞ్ఞతరో వా గరుట్ఠానియో సబ్రహ్మచారీ॥ యథా యథా। ఆవుసో। భిక్ఖునో సత్థా ధమ్మం దేసేతి అఞ్ఞతరో వా గరుట్ఠానియో సబ్రహ్మచారీ॥ తథా తథా సో తస్మిం ధమ్మే అత్థపటిసంవేదీ చ హోతి ధమ్మపటిసంవేదీ చ॥ తస్స అత్థపటిసంవేదినో ధమ్మపటిసంవేదినో పామోజ్జం జాయతి। పముదితస్స పీతి జాయతి। పీతిమనస్స కాయో పస్సమ్భతి। పస్సద్ధకాయో సుఖం వేదేతి। సుఖినో చిత్తం సమాధియతి॥ ఇదం పఠమం విముత్తాయతనం॥>
    text <పున చపరం। ఆవుసో। భిక్ఖునో న హేవ ఖో సత్థా ధమ్మం దేసేతి అఞ్ఞతరో వా గరుట్ఠానియో సబ్రహ్మచారీ। అపి చ ఖో యథాసుతం యథాపరియత్తం ధమ్మం విత్థారేన పరేసం దేసేతి…పే॰… అపి చ ఖో యథాసుతం యథాపరియత్తం ధమ్మం విత్థారేన సజ్ఝాయం కరోతి…పే॰… అపి చ ఖో యథాసుతం యథాపరియత్తం ధమ్మం చేతసా అనువితక్కేతి అనువిచారేతి మనసానుపేక్ఖతి…పే॰… అపి చ ఖ్వస్స అఞ్ఞతరం సమాధినిమిత్తం సుగ్గహితం హోతి సుమనసికతం సూపధారితం సుప్పటివిద్ధం పఞ్ఞాయ॥ యథా యథా। ఆవుసో। భిక్ఖునో అఞ్ఞతరం సమాధినిమిత్తం సుగ్గహితం హోతి సుమనసికతం సూపధారితం సుప్పటివిద్ధం పఞ్ఞాయ తథా తథా సో తస్మిం ధమ్మే అత్థపటిసంవేదీ చ హోతి ధమ్మపటిసంవేదీ చ॥ తస్స అత్థపటిసంవేదినో ధమ్మపటిసంవేదినో పామోజ్జం జాయతి। పముదితస్స పీతి జాయతి। పీతిమనస్స కాయో పస్సమ్భతి। పస్సద్ధకాయో సుఖం వేదేతి। సుఖినో చిత్తం సమాధియతి॥ ఇదం పఞ్చమం విముత్తాయతనం॥>
    text <పఞ్చ విముత్తిపరిపాచనీయా సఞ్ఞా అనిచ్చసఞ్ఞా। అనిచ్చే దుక్ఖసఞ్ఞా। దుక్ఖే అనత్తసఞ్ఞా। పహానసఞ్ఞా। విరాగసఞ్ఞా॥>
    text <ఇమే ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన పఞ్చ ధమ్మా సమ్మదక్ఖాతా। తత్థ సబ్బేహేవ సఙ్గాయితబ్బం…పే॰… అత్థాయ హితాయ సుఖాయ దేవమనుస్సానం॥>
  text <ఛక్కం>
    text <౩౨౩>, <అత్థి ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన ఛ ధమ్మా సమ్మదక్ఖాతా। తత్థ సబ్బేహేవ సఙ్గాయితబ్బం…పే॰… అత్థాయ హితాయ సుఖాయ దేవమనుస్సానం॥ కతమే ఛ॥>
    text <ఛ అజ్ఝత్తికాని ఆయతనాని చక్ఖాయతనం। సోతాయతనం। ఘానాయతనం। జివ్హాయతనం। కాయాయతనం। మనాయతనం॥>
    text <ఛ బాహిరాని ఆయతనాని రూపాయతనం। సద్దాయతనం। గన్ధాయతనం। రసాయతనం। ఫోట్ఠబ్బాయతనం। ధమ్మాయతనం॥>
    text <ఛ విఞ్ఞాణకాయా చక్ఖువిఞ్ఞాణం। సోతవిఞ్ఞాణం। ఘానవిఞ్ఞాణం। జివ్హావిఞ్ఞాణం। కాయవిఞ్ఞాణం। మనోవిఞ్ఞాణం॥>
    text <ఛ ఫస్సకాయా చక్ఖుసమ్ఫస్సో। సోతసమ్ఫస్సో। ఘానసమ్ఫస్సో। జివ్హాసమ్ఫస్సో। కాయసమ్ఫస్సో। మనోసమ్ఫస్సో॥>
    text <ఛ వేదనాకాయా చక్ఖుసమ్ఫస్సజా వేదనా। సోతసమ్ఫస్సజా వేదనా। ఘానసమ్ఫస్సజా వేదనా। జివ్హాసమ్ఫస్సజా వేదనా। కాయసమ్ఫస్సజా వేదనా। మనోసమ్ఫస్సజా వేదనా॥>
    text <ఛ సఞ్ఞాకాయా రూపసఞ్ఞా। సద్దసఞ్ఞా। గన్ధసఞ్ఞా। రససఞ్ఞా। ఫోట్ఠబ్బసఞ్ఞా। ధమ్మసఞ్ఞా॥>
    text <ఛ సఞ్చేతనాకాయా రూపసఞ్చేతనా। సద్దసఞ్చేతనా। గన్ధసఞ్చేతనా। రససఞ్చేతనా। ఫోట్ఠబ్బసఞ్చేతనా। ధమ్మసఞ్చేతనా॥>
    text <ఛ తణ్హాకాయా రూపతణ్హా। సద్దతణ్హా। గన్ధతణ్హా। రసతణ్హా। ఫోట్ఠబ్బతణ్హా। ధమ్మతణ్హా॥>
    text <౩౨౪>, <ఛ అగారవా॥ ఇధావుసో। భిక్ఖు సత్థరి అగారవో విహరతి అప్పతిస్సో। ధమ్మే అగారవో విహరతి అప్పతిస్సో। సఙ్ఘే అగారవో విహరతి అప్పతిస్సో। సిక్ఖాయ అగారవో విహరతి అప్పతిస్సో। అప్పమాదే అగారవో విహరతి అప్పతిస్సో। పటిసన్థారే అగారవో విహరతి అప్పతిస్సో॥>
    text <ఛ గారవా॥ ఇధావుసో। భిక్ఖు సత్థరి సగారవో విహరతి సప్పతిస్సో। ధమ్మే సగారవో విహరతి సప్పతిస్సో। సఙ్ఘే సగారవో విహరతి సప్పతిస్సో। సిక్ఖాయ సగారవో విహరతి సప్పతిస్సో। అప్పమాదే సగారవో విహరతి సప్పతిస్సో। పటిసన్థారే సగారవో విహరతి సప్పతిస్సో॥>
    text <ఛ సోమనస్సూపవిచారా॥ చక్ఖునా రూపం దిస్వా సోమనస్సట్ఠానియం రూపం ఉపవిచరతి। సోతేన సద్దం సుత్వా… ఘానేన గన్ధం ఘాయిత్వా… జివ్హాయ రసం సాయిత్వా… కాయేన ఫోట్ఠబ్బం ఫుసిత్వా॥ మనసా ధమ్మం విఞ్ఞాయ సోమనస్సట్ఠానియం ధమ్మం ఉపవిచరతి॥>
    text <ఛ దోమనస్సూపవిచారా॥ చక్ఖునా రూపం దిస్వా దోమనస్సట్ఠానియం రూపం ఉపవిచరతి…పే॰… మనసా ధమ్మం విఞ్ఞాయ దోమనస్సట్ఠానియం ధమ్మం ఉపవిచరతి॥>
    text <ఛ ఉపేక్ఖూపవిచారా॥ చక్ఖునా రూపం దిస్వా ఉపేక్ఖాట్ఠానియం రూపం ఉపవిచరతి…పే॰… మనసా ధమ్మం విఞ్ఞాయ ఉపేక్ఖాట్ఠానియం ధమ్మం ఉపవిచరతి॥>
    text <ఛ సారణీయా ధమ్మా॥ ఇధావుసో। భిక్ఖునో మేత్తం కాయకమ్మం పచ్చుపట్ఠితం హోతి సబ్రహ్మచారీసు ఆవి చేవ రహో చ॥ అయమ్పి ధమ్మో సారణీయో పియకరణో గరుకరణో సఙ్గహాయ అవివాదాయ సామగ్గియా ఏకీభావాయ సంవత్తతి॥>
    text <పున చపరం। ఆవుసో। భిక్ఖునో మేత్తం వచీకమ్మం పచ్చుపట్ఠితం హోతి సబ్రహ్మచారీసు ఆవి చేవ రహో చ॥ అయమ్పి ధమ్మో సారణీయో…పే॰… ఏకీభావాయ సంవత్తతి॥>
    text <పున చపరం। ఆవుసో। భిక్ఖునో మేత్తం మనోకమ్మం పచ్చుపట్ఠితం హోతి సబ్రహ్మచారీసు ఆవి చేవ రహో చ॥ అయమ్పి ధమ్మో సారణీయో…పే॰… ఏకీభావాయ సంవత్తతి॥>
    text <పున చపరం। ఆవుసో। భిక్ఖు యే తే లాభా ధమ్మికా ధమ్మలద్ధా అన్తమసో పత్తపరియాపన్నమత్తమ్పి। తథారూపేహి లాభేహి అప్పటివిభత్తభోగీ హోతి సీలవన్తేహి సబ్రహ్మచారీహి సాధారణభోగీ॥ అయమ్పి ధమ్మో సారణీయో…పే॰… ఏకీభావాయ సంవత్తతి॥>
    text <పున చపరం। ఆవుసో। భిక్ఖు యాని తాని సీలాని అఖణ్డాని అచ్ఛిద్దాని అసబలాని అకమ్మాసాని భుజిస్సాని విఞ్ఞుప్పసత్థాని అపరామట్ఠాని సమాధిసంవత్తనికాని। తథారూపేసు సీలేసు సీలసామఞ్ఞగతో విహరతి సబ్రహ్మచారీహి ఆవి చేవ రహో చ॥ అయమ్పి ధమ్మో సారణీయో…పే॰… ఏకీభావాయ సంవత్తతి॥>
    text <పున చపరం। ఆవుసో। భిక్ఖు యాయం దిట్ఠి అరియా నియ్యానికా నియ్యాతి తక్కరస్స సమ్మా దుక్ఖక్ఖయాయ। తథారూపాయ దిట్ఠియా దిట్ఠిసామఞ్ఞగతో విహరతి సబ్రహ్మచారీహి ఆవి చేవ రహో చ॥ అయమ్పి ధమ్మో సారణీయో పియకరణో గరుకరణో సఙ్గహాయ అవివాదాయ సామగ్గియా ఏకీభావాయ సంవత్తతి॥>
    text <౩౨౫>, <ఛ వివాదమూలాని॥ ఇధావుసో। భిక్ఖు కోధనో హోతి ఉపనాహీ॥ యో సో। ఆవుసో। భిక్ఖు కోధనో హోతి ఉపనాహీ। సో సత్థరిపి అగారవో విహరతి అప్పతిస్సో। ధమ్మేపి అగారవో విహరతి అప్పతిస్సో। సఙ్ఘేపి అగారవో విహరతి అప్పతిస్సో। సిక్ఖాయపి న పరిపూరకారీ హోతి॥ యో సో। ఆవుసో। భిక్ఖు సత్థరి అగారవో విహరతి అప్పతిస్సో। ధమ్మే అగారవో విహరతి అప్పతిస్సో। సఙ్ఘే అగారవో విహరతి అప్పతిస్సో। సిక్ఖాయ న పరిపూరకారీ। సో సఙ్ఘే వివాదం జనేతి॥ యో హోతి వివాదో బహుజనఅహితాయ బహుజనఅసుఖాయ అనత్థాయ అహితాయ దుక్ఖాయ దేవమనుస్సానం॥ ఏవరూపం చే తుమ్హే। ఆవుసో। వివాదమూలం అజ్ఝత్తం వా బహిద్ధా వా సమనుపస్సేయ్యాథ॥ తత్ర తుమ్హే। ఆవుసో। తస్సేవ పాపకస్స వివాదమూలస్స పహానాయ వాయమేయ్యాథ॥ ఏవరూపం చే తుమ్హే। ఆవుసో। వివాదమూలం అజ్ఝత్తం వా బహిద్ధా వా న సమనుపస్సేయ్యాథ॥ తత్ర తుమ్హే। ఆవుసో। తస్సేవ పాపకస్స వివాదమూలస్స ఆయతిం అనవస్సవాయ పటిపజ్జేయ్యాథ॥ ఏవమేతస్స పాపకస్స వివాదమూలస్స పహానం హోతి॥ ఏవమేతస్స పాపకస్స వివాదమూలస్స ఆయతిం అనవస్సవో హోతి॥>
    text <పున చపరం। ఆవుసో। భిక్ఖు మక్ఖీ హోతి పళాసీ…పే॰… ఇస్సుకీ హోతి మచ్ఛరీ…పే॰… సఠో హోతి మాయావీ… పాపిచ్ఛో హోతి మిచ్ఛాదిట్ఠీ… సన్దిట్ఠిపరామాసీ హోతి ఆధానగ్గాహీ దుప్పటినిస్సగ్గీ…పే॰… యో సో। ఆవుసో। భిక్ఖు సన్దిట్ఠిపరామాసీ హోతి ఆధానగ్గాహీ దుప్పటినిస్సగ్గీ। సో సత్థరిపి అగారవో విహరతి అప్పతిస్సో। ధమ్మేపి అగారవో విహరతి అప్పతిస్సో। సఙ్ఘేపి అగారవో విహరతి అప్పతిస్సో। సిక్ఖాయపి న పరిపూరకారీ హోతి॥ యో సో। ఆవుసో। భిక్ఖు సత్థరి అగారవో విహరతి అప్పతిస్సో। ధమ్మే అగారవో విహరతి అప్పతిస్సో। సఙ్ఘే అగారవో విహరతి అప్పతిస్సో। సిక్ఖాయ న పరిపూరకారీ। సో సఙ్ఘే వివాదం జనేతి॥ యో హోతి వివాదో బహుజనఅహితాయ బహుజనఅసుఖాయ అనత్థాయ అహితాయ దుక్ఖాయ దేవమనుస్సానం॥ ఏవరూపం చే తుమ్హే। ఆవుసో। వివాదమూలం అజ్ఝత్తం వా బహిద్ధా వా సమనుపస్సేయ్యాథ॥ తత్ర తుమ్హే। ఆవుసో। తస్సేవ పాపకస్స వివాదమూలస్స పహానాయ వాయమేయ్యాథ॥ ఏవరూపం చే తుమ్హే। ఆవుసో। వివాదమూలం అజ్ఝత్తం వా బహిద్ధా వా న సమనుపస్సేయ్యాథ॥ తత్ర తుమ్హే। ఆవుసో। తస్సేవ పాపకస్స వివాదమూలస్స ఆయతిం అనవస్సవాయ పటిపజ్జేయ్యాథ॥ ఏవమేతస్స పాపకస్స వివాదమూలస్స పహానం హోతి॥ ఏవమేతస్స పాపకస్స వివాదమూలస్స ఆయతిం అనవస్సవో హోతి॥>
    text <ఛ ధాతుయో పథవీధాతు। ఆపోధాతు। తేజోధాతు। వాయోధాతు। ఆకాసధాతు। విఞ్ఞాణధాతు॥>
    text <౩౨౬>, <ఛ నిస్సరణియా ధాతుయో॥ ఇధావుసో। భిక్ఖు ఏవం వదేయ్య మేత్తా హి ఖో మే చేతోవిముత్తి భావితా బహులీకతా యానీకతా వత్థుకతా అనుట్ఠితా పరిచితా సుసమారద్ధా। అథ చ పన మే బ్యాపాదో చిత్తం పరియాదాయ తిట్ఠతీతి॥ సో మా హేవం। తిస్స వచనీయో। మాయస్మా ఏవం అవచ। మా భగవన్తం అబ్భాచిక్ఖి। న హి సాధు భగవతో అబ్భక్ఖానం। న హి భగవా ఏవం వదేయ్య॥ అట్ఠానమేతం। ఆవుసో। అనవకాసో। యం మేత్తాయ చేతోవిముత్తియా భావితాయ బహులీకతాయ యానీకతాయ వత్థుకతాయ అనుట్ఠితాయ పరిచితాయ సుసమారద్ధాయ॥ అథ చ పనస్స బ్యాపాదో చిత్తం పరియాదాయ ఠస్సతి। నేతం ఠానం విజ్జతి॥ నిస్సరణం హేతం। ఆవుసో। బ్యాపాదస్స। యదిదం మేత్తా చేతోవిముత్తీతి॥>
    text <ఇధ పనావుసో। భిక్ఖు ఏవం వదేయ్య కరుణా హి ఖో మే చేతోవిముత్తి భావితా బహులీకతా యానీకతా వత్థుకతా అనుట్ఠితా పరిచితా సుసమారద్ధా॥ అథ చ పన మే విహేసా చిత్తం పరియాదాయ తిట్ఠతీతి। సో మా హేవం తిస్స వచనీయో మాయస్మా ఏవం అవచ। మా భగవన్తం అబ్భాచిక్ఖి। న హి సాధు భగవతో అబ్భక్ఖానం। న హి భగవా ఏవం వదేయ్య॥ అట్ఠానమేతం ఆవుసో। అనవకాసో। యం కరుణాయ చేతోవిముత్తియా భావితాయ బహులీకతాయ యానీకతాయ వత్థుకతాయ అనుట్ఠితాయ పరిచితాయ సుసమారద్ధాయ। అథ చ పనస్స విహేసా చిత్తం పరియాదాయ ఠస్సతి। నేతం ఠానం విజ్జతి॥ నిస్సరణం హేతం। ఆవుసో। విహేసాయ। యదిదం కరుణా చేతోవిముత్తీతి॥>
    text <ఇధ పనావుసో। భిక్ఖు ఏవం వదేయ్య ముదితా హి ఖో మే చేతోవిముత్తి భావితా బహులీకతా యానీకతా వత్థుకతా అనుట్ఠితా పరిచితా సుసమారద్ధా॥ అథ చ పన మే అరతి చిత్తం పరియాదాయ తిట్ఠతీతి। సో మా హేవం తిస్స వచనీయో మాయస్మా ఏవం అవచ। మా భగవన్తం అబ్భాచిక్ఖి। న హి సాధు భగవతో అబ్భక్ఖానం। న హి భగవా ఏవం వదేయ్య॥ అట్ఠానమేతం। ఆవుసో। అనవకాసో। యం ముదితాయ చేతోవిముత్తియా భావితాయ బహులీకతాయ యానీకతాయ వత్థుకతాయ అనుట్ఠితాయ పరిచితాయ సుసమారద్ధాయ। అథ చ పనస్స అరతి చిత్తం పరియాదాయ ఠస్సతి। నేతం ఠానం విజ్జతి॥ నిస్సరణం హేతం। ఆవుసో। అరతియా। యదిదం ముదితా చేతోవిముత్తీతి॥>
    text <ఇధ పనావుసో। భిక్ఖు ఏవం వదేయ్య ఉపేక్ఖా హి ఖో మే చేతోవిముత్తి భావితా బహులీకతా యానీకతా వత్థుకతా అనుట్ఠితా పరిచితా సుసమారద్ధా॥ అథ చ పన మే రాగో చిత్తం పరియాదాయ తిట్ఠతీతి॥ సో మా హేవం తిస్స వచనీయో మాయస్మా ఏవం అవచ। మా భగవన్తం అబ్భాచిక్ఖి। న హి సాధు భగవతో అబ్భక్ఖానం। న హి భగవా ఏవం వదేయ్య॥ అట్ఠానమేతం। ఆవుసో। అనవకాసో। యం ఉపేక్ఖాయ చేతోవిముత్తియా భావితాయ బహులీకతాయ యానీకతాయ వత్థుకతాయ అనుట్ఠితాయ పరిచితాయ సుసమారద్ధాయ। అథ చ పనస్స రాగో చిత్తం పరియాదాయ ఠస్సతి నేతం ఠానం విజ్జతి॥ నిస్సరణం హేతం। ఆవుసో। రాగస్స। యదిదం ఉపేక్ఖా చేతోవిముత్తీతి॥>
    text <ఇధ పనావుసో। భిక్ఖు ఏవం వదేయ్య అనిమిత్తా హి ఖో మే చేతోవిముత్తి భావితా బహులీకతా యానీకతా వత్థుకతా అనుట్ఠితా పరిచితా సుసమారద్ధా॥ అథ చ పన మే నిమిత్తానుసారి విఞ్ఞాణం హోతీతి॥ సో మా హేవం తిస్స వచనీయో మాయస్మా ఏవం అవచ। మా భగవన్తం అబ్భాచిక్ఖి। న హి సాధు భగవతో అబ్భక్ఖానం। న హి భగవా ఏవం వదేయ్య॥ అట్ఠానమేతం। ఆవుసో। అనవకాసో। యం అనిమిత్తాయ చేతోవిముత్తియా భావితాయ బహులీకతాయ యానీకతాయ వత్థుకతాయ అనుట్ఠితాయ పరిచితాయ సుసమారద్ధాయ। అథ చ పనస్స నిమిత్తానుసారి విఞ్ఞాణం భవిస్సతి। నేతం ఠానం విజ్జతి॥ నిస్సరణం హేతం। ఆవుసో। సబ్బనిమిత్తానం। యదిదం అనిమిత్తా చేతోవిముత్తీతి॥>
    text <ఇధ పనావుసో। భిక్ఖు ఏవం వదేయ్య అస్మీతి ఖో మే విగతం। అయమహమస్మీతి న సమనుపస్సామి। అథ చ పన మే విచికిచ్ఛాకథఙ్కథాసల్లం చిత్తం పరియాదాయ తిట్ఠతీతి॥ సో మా హేవం తిస్స వచనీయో మాయస్మా ఏవం అవచ। మా భగవన్తం అబ్భాచిక్ఖి। న హి సాధు భగవతో అబ్భక్ఖానం। న హి భగవా ఏవం వదేయ్య॥ అట్ఠానమేతం। ఆవుసో। అనవకాసో। యం అస్మీతి విగతే అయమహమస్మీతి అసమనుపస్సతో। అథ చ పనస్స విచికిచ్ఛాకథఙ్కథాసల్లం చిత్తం పరియాదాయ ఠస్సతి। నేతం ఠానం విజ్జతి॥ నిస్సరణం హేతం। ఆవుసో। విచికిచ్ఛాకథఙ్కథాసల్లస్స। యదిదం అస్మిమానసముగ్ఘాతోతి॥>
    text <౩౨౭>, <ఛ అనుత్తరియాని దస్సనానుత్తరియం। సవనానుత్తరియం। లాభానుత్తరియం। సిక్ఖానుత్తరియం। పారిచరియానుత్తరియం। అనుస్సతానుత్తరియం॥>
    text <ఛ అనుస్సతిట్ఠానాని బుద్ధానుస్సతి। ధమ్మానుస్సతి। సఙ్ఘానుస్సతి। సీలానుస్సతి। చాగానుస్సతి। దేవతానుస్సతి॥>
    text <౩౨౮>, <ఛ సతతవిహారా॥ ఇధావుసో। భిక్ఖు చక్ఖునా రూపం దిస్వా నేవ సుమనో హోతి న దుమ్మనో। ఉపేక్ఖకో విహరతి సతో సమ్పజానో॥ సోతేన సద్దం సుత్వా…పే॰… మనసా ధమ్మం విఞ్ఞాయ నేవ సుమనో హోతి న దుమ్మనో। ఉపేక్ఖకో విహరతి సతో సమ్పజానో॥>
    text <౩౨౯>, <ఛళాభిజాతియో॥ ఇధావుసో। ఏకచ్చో కణ్హాభిజాతికో సమానో కణ్హం ధమ్మం అభిజాయతి॥ ఇధ పనావుసో। ఏకచ్చో కణ్హాభిజాతికో సమానో సుక్కం ధమ్మం అభిజాయతి॥ ఇధ పనావుసో। ఏకచ్చో కణ్హాభిజాతికో సమానో అకణ్హం అసుక్కం నిబ్బానం అభిజాయతి॥ ఇధ పనావుసో। ఏకచ్చో సుక్కాభిజాతికో సమానో సుక్కం ధమ్మం అభిజాయతి॥ ఇధ పనావుసో। ఏకచ్చో సుక్కాభిజాతికో సమానో కణ్హం ధమ్మం అభిజాయతి॥ ఇధ పనావుసో। ఏకచ్చో సుక్కాభిజాతికో సమానో అకణ్హం అసుక్కం నిబ్బానం అభిజాయతి॥>
    text <ఛ నిబ్బేధభాగియా సఞ్ఞా అనిచ్చసఞ్ఞా అనిచ్చే। దుక్ఖసఞ్ఞా దుక్ఖే। అనత్తసఞ్ఞా। పహానసఞ్ఞా। విరాగసఞ్ఞా। నిరోధసఞ్ఞా॥>
    text <ఇమే ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన ఛ ధమ్మా సమ్మదక్ఖాతా। తత్థ సబ్బేహేవ సఙ్గాయితబ్బం…పే॰… అత్థాయ హితాయ సుఖాయ దేవమనుస్సానం॥>
  text <సత్తకం>
    text <౩౩౦>, <అత్థి ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన సత్త ధమ్మా సమ్మదక్ఖాతా। తత్థ సబ్బేహేవ సఙ్గాయితబ్బం…పే॰… అత్థాయ హితాయ సుఖాయ దేవమనుస్సానం॥ కతమే సత్త॥>
    text <సత్త అరియధనాని సద్ధాధనం। సీలధనం। హిరిధనం। ఓత్తప్పధనం। సుతధనం। చాగధనం। పఞ్ఞాధనం॥>
    text <సత్త బోజ్ఝఙ్గా సతిసమ్బోజ్ఝఙ్గో। ధమ్మవిచయసమ్బోజ్ఝఙ్గో। వీరియసమ్బోజ్ఝఙ్గో। పీతిసమ్బోజ్ఝఙ్గో। పస్సద్ధిసమ్బోజ్ఝఙ్గో। సమాధిసమ్బోజ్ఝఙ్గో। ఉపేక్ఖాసమ్బోజ్ఝఙ్గో॥>
    text <సత్త సమాధిపరిక్ఖారా సమ్మాదిట్ఠి। సమ్మాసఙ్కప్పో। సమ్మావాచా। సమ్మాకమ్మన్తో। సమ్మాఆజీవో। సమ్మావాయామో। సమ్మాసతి॥>
    text <సత్త అసద్ధమ్మా ఇధావుసో। భిక్ఖు అస్సద్ధో హోతి। అహిరికో హోతి। అనోత్తప్పీ హోతి। అప్పస్సుతో హోతి। కుసీతో హోతి। ముట్ఠస్సతి హోతి। దుప్పఞ్ఞో హోతి॥>
    text <సత్త సద్ధమ్మా ఇధావుసో। భిక్ఖు సద్ధో హోతి। హిరిమా హోతి। ఓత్తప్పీ హోతి। బహుస్సుతో హోతి। ఆరద్ధవీరియో హోతి। ఉపట్ఠితస్సతి హోతి। పఞ్ఞవా హోతి॥>
    text <సత్త సప్పురిసధమ్మా ఇధావుసో। భిక్ఖు ధమ్మఞ్ఞూ చ హోతి అత్థఞ్ఞూ చ అత్తఞ్ఞూ చ మత్తఞ్ఞూ చ కాలఞ్ఞూ చ పరిసఞ్ఞూ చ పుగ్గలఞ్ఞూ చ॥>
    text <౩౩౧>, <సత్త నిద్దసవత్థూని॥ ఇధావుసో। భిక్ఖు సిక్ఖాసమాదానే తిబ్బచ్ఛన్దో హోతి। ఆయతిఞ్చ సిక్ఖాసమాదానే అవిగతపేమో॥ ధమ్మనిసన్తియా తిబ్బచ్ఛన్దో హోతి। ఆయతిఞ్చ ధమ్మనిసన్తియా అవిగతపేమో॥ ఇచ్ఛావినయే తిబ్బచ్ఛన్దో హోతి। ఆయతిఞ్చ ఇచ్ఛావినయే అవిగతపేమో॥ పటిసల్లానే తిబ్బచ్ఛన్దో హోతి। ఆయతిఞ్చ పటిసల్లానే అవిగతపేమో॥ వీరియారమ్భే తిబ్బచ్ఛన్దో హోతి। ఆయతిఞ్చ వీరియారమ్భే అవిగతపేమో॥ సతినేపక్కే తిబ్బచ్ఛన్దో హోతి। ఆయతిఞ్చ సతినేపక్కే అవిగతపేమో॥ దిట్ఠిపటివేధే తిబ్బచ్ఛన్దో హోతి। ఆయతిఞ్చ దిట్ఠిపటివేధే అవిగతపేమో॥>
    text <సత్త సఞ్ఞా అనిచ్చసఞ్ఞా। అనత్తసఞ్ఞా। అసుభసఞ్ఞా। ఆదీనవసఞ్ఞా। పహానసఞ్ఞా। విరాగసఞ్ఞా। నిరోధసఞ్ఞా॥>
    text <సత్త బలాని సద్ధాబలం। వీరియబలం। హిరిబలం। ఓత్తప్పబలం। సతిబలం। సమాధిబలం। పఞ్ఞాబలం॥>
    text <౩౩౨>, <సత్త విఞ్ఞాణట్ఠితియో॥ సన్తావుసో। సత్తా నానత్తకాయా నానత్తసఞ్ఞినో। సేయ్యథాపి మనుస్సా ఏకచ్చే చ దేవా ఏకచ్చే చ వినిపాతికా॥ అయం పఠమా విఞ్ఞాణట్ఠితి॥>
    text <సన్తావుసో। సత్తా నానత్తకాయా ఏకత్తసఞ్ఞినో సేయ్యథాపి దేవా బ్రహ్మకాయికా పఠమాభినిబ్బత్తా॥ అయం దుతియా విఞ్ఞాణట్ఠితి॥>
    text <సన్తావుసో। సత్తా ఏకత్తకాయా నానత్తసఞ్ఞినో సేయ్యథాపి దేవా ఆభస్సరా॥ అయం తతియా విఞ్ఞాణట్ఠితి॥>
    text <సన్తావుసో। సత్తా ఏకత్తకాయా ఏకత్తసఞ్ఞినో సేయ్యథాపి దేవా సుభకిణ్హా॥ అయం చతుత్థీ విఞ్ఞాణట్ఠితి॥>
    text <సన్తావుసో। సత్తా సబ్బసో రూపసఞ్ఞానం సమతిక్కమా పటిఘసఞ్ఞానం అత్థఙ్గమా నానత్తసఞ్ఞానం అమనసికారా అనన్తో ఆకాసోతి ఆకాసానఞ్చాయతనూపగా॥ అయం పఞ్చమీ విఞ్ఞాణట్ఠితి॥>
    text <సన్తావుసో। సత్తా సబ్బసో ఆకాసానఞ్చాయతనం సమతిక్కమ్మ అనన్తం విఞ్ఞాణన్తి విఞ్ఞాణఞ్చాయతనూపగా॥ అయం ఛట్ఠీ విఞ్ఞాణట్ఠితి॥>
    text <సన్తావుసో। సత్తా సబ్బసో విఞ్ఞాణఞ్చాయతనం సమతిక్కమ్మ నత్థి కిఞ్చీతి ఆకిఞ్చఞ్ఞాయతనూపగా॥ అయం సత్తమీ విఞ్ఞాణట్ఠితి॥>
    text <సత్త పుగ్గలా దక్ఖిణేయ్యా ఉభతోభాగవిముత్తో। పఞ్ఞావిముత్తో। కాయసక్ఖి। దిట్ఠిప్పత్తో। సద్ధావిముత్తో। ధమ్మానుసారీ। సద్ధానుసారీ॥>
    text <సత్త అనుసయా కామరాగానుసయో। పటిఘానుసయో। దిట్ఠానుసయో। విచికిచ్ఛానుసయో। మానానుసయో। భవరాగానుసయో। అవిజ్జానుసయో॥>
    text <సత్త సఞ్ఞోజనాని అనునయసఞ్ఞోజనం। పటిఘసఞ్ఞోజనం। దిట్ఠిసఞ్ఞోజనం। విచికిచ్ఛాసఞ్ఞోజనం। మానసఞ్ఞోజనం। భవరాగసఞ్ఞోజనం। అవిజ్జాసఞ్ఞోజనం॥>
    text <సత్త అధికరణసమథా ఉప్పన్నుప్పన్నానం అధికరణానం సమథాయ వూపసమాయ సమ్ముఖావినయో దాతబ్బో। సతివినయో దాతబ్బో। అమూళ్హవినయో దాతబ్బో। పటిఞ్ఞాయ కారేతబ్బం। యేభుయ్యసికా। తస్సపాపియసికా। తిణవత్థారకో॥>
    text <ఇమే ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన సత్త ధమ్మా సమ్మదక్ఖాతా। తత్థ సబ్బేహేవ సఙ్గాయితబ్బం…పే॰… అత్థాయ హితాయ సుఖాయ దేవమనుస్సానం॥>
    stand <దుతియభాణవారో నిట్ఠితో॥>
  text <అట్ఠకం>
    text <౩౩౩>, <అత్థి ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన అట్ఠ ధమ్మా సమ్మదక్ఖాతా। తత్థ సబ్బేహేవ సఙ్గాయితబ్బం…పే॰… అత్థాయ హితాయ సుఖాయ దేవమనుస్సానం॥ కతమే అట్ఠ॥>
    text <అట్ఠ మిచ్ఛత్తా మిచ్ఛాదిట్ఠి। మిచ్ఛాసఙ్కప్పో। మిచ్ఛావాచా। మిచ్ఛాకమ్మన్తో। మిచ్ఛాఆజీవో। మిచ్ఛావాయామో మిచ్ఛాసతి। మిచ్ఛాసమాధి॥>
    text <అట్ఠ సమ్మత్తా సమ్మాదిట్ఠి। సమ్మాసఙ్కప్పో। సమ్మావాచా। సమ్మాకమ్మన్తో। సమ్మాఆజీవో। సమ్మావాయామో। సమ్మాసతి। సమ్మాసమాధి॥>
    text <అట్ఠ పుగ్గలా దక్ఖిణేయ్యా సోతాపన్నో। సోతాపత్తిఫలసచ్ఛికిరియాయ పటిపన్నో। సకదాగామీ। సకదాగామిఫలసచ్ఛికిరియాయ పటిపన్నో। అనాగామీ। అనాగామిఫలసచ్ఛికిరియాయ పటిపన్నో। అరహా। అరహత్తఫలసచ్ఛికిరియాయ పటిపన్నో॥>
    text <౩౩౪>, <అట్ఠ కుసీతవత్థూని॥ ఇధావుసో। భిక్ఖునా కమ్మం కాతబ్బం హోతి॥ తస్స ఏవం హోతి కమ్మం ఖో మే కాతబ్బం భవిస్సతి। కమ్మం ఖో పన మే కరోన్తస్స కాయో కిలమిస్సతి। హన్దాహం నిపజ్జామీతి॥ సో నిపజ్జతి న వీరియం ఆరభతి అప్పత్తస్స పత్తియా అనధిగతస్స అధిగమాయ అసచ్ఛికతస్స సచ్ఛికిరియాయ॥ ఇదం పఠమం కుసీతవత్థు॥>
    text <పున చపరం। ఆవుసో। భిక్ఖునా కమ్మం కతం హోతి॥ తస్స ఏవం హోతి అహం ఖో కమ్మం అకాసిం। కమ్మం ఖో పన మే కరోన్తస్స కాయో కిలన్తో। హన్దాహం నిపజ్జామీతి॥ సో నిపజ్జతి న వీరియం ఆరభతి…పే॰… ఇదం దుతియం కుసీతవత్థు॥>
    text <పున చపరం। ఆవుసో। భిక్ఖునా మగ్గో గన్తబ్బో హోతి॥ తస్స ఏవం హోతి మగ్గో ఖో మే గన్తబ్బో భవిస్సతి। మగ్గం ఖో పన మే గచ్ఛన్తస్స కాయో కిలమిస్సతి। హన్దాహం నిపజ్జామీతి॥ సో నిపజ్జతి న వీరియం ఆరభతి… ఇదం తతియం కుసీతవత్థు॥>
    text <పున చపరం। ఆవుసో। భిక్ఖునా మగ్గో గతో హోతి॥ తస్స ఏవం హోతి అహం ఖో మగ్గం అగమాసిం। మగ్గం ఖో పన మే గచ్ఛన్తస్స కాయో కిలన్తో। హన్దాహం నిపజ్జామీతి॥ సో నిపజ్జతి న వీరియం ఆరభతి… ఇదం చతుత్థం కుసీతవత్థు॥>
    text <పున చపరం। ఆవుసో। భిక్ఖు గామం వా నిగమం వా పిణ్డాయ చరన్తో న లభతి లూఖస్స వా పణీతస్స వా భోజనస్స యావదత్థం పారిపూరిం॥ తస్స ఏవం హోతి అహం ఖో గామం వా నిగమం వా పిణ్డాయ చరన్తో నాలత్థం లూఖస్స వా పణీతస్స వా భోజనస్స యావదత్థం పారిపూరిం। తస్స మే కాయో కిలన్తో అకమ్మఞ్ఞో। హన్దాహం నిపజ్జామీతి॥ సో నిపజ్జతి న వీరియం ఆరభతి… ఇదం పఞ్చమం కుసీతవత్థు॥>
    text <పున చపరం। ఆవుసో। భిక్ఖు గామం వా నిగమం వా పిణ్డాయ చరన్తో లభతి లూఖస్స వా పణీతస్స వా భోజనస్స యావదత్థం పారిపూరిం॥ తస్స ఏవం హోతి అహం ఖో గామం వా నిగమం వా పిణ్డాయ చరన్తో అలత్థం లూఖస్స వా పణీతస్స వా భోజనస్స యావదత్థం పారిపూరిం। తస్స మే కాయో గరుకో అకమ్మఞ్ఞో। మాసాచితం మఞ్ఞే। హన్దాహం నిపజ్జామీతి॥ సో నిపజ్జతి న వీరియం ఆరభతి… ఇదం ఛట్ఠం కుసీతవత్థు॥>
    text <పున చపరం। ఆవుసో। భిక్ఖునో ఉప్పన్నో హోతి అప్పమత్తకో ఆబాధో॥ తస్స ఏవం హోతి ఉప్పన్నో ఖో మే అయం అప్పమత్తకో ఆబాధో। అత్థి కప్పో నిపజ్జితుం। హన్దాహం నిపజ్జామీతి॥ సో నిపజ్జతి న వీరియం ఆరభతి… ఇదం సత్తమం కుసీతవత్థు॥>
    text <పున చపరం। ఆవుసో। భిక్ఖు గిలానా వుట్ఠితో హోతి అచిరవుట్ఠితో గేలఞ్ఞా॥ తస్స ఏవం హోతి అహం ఖో గిలానా వుట్ఠితో అచిరవుట్ఠితో గేలఞ్ఞా। తస్స మే కాయో దుబ్బలో అకమ్మఞ్ఞో। హన్దాహం నిపజ్జామీతి॥ సో నిపజ్జతి న వీరియం ఆరభతి అప్పత్తస్స పత్తియా అనధిగతస్స అధిగమాయ అసచ్ఛికతస్స సచ్ఛికిరియాయ॥ ఇదం అట్ఠమం కుసీతవత్థు॥>
    text <౩౩౫>, <అట్ఠ ఆరమ్భవత్థూని॥ ఇధావుసో। భిక్ఖునా కమ్మం కాతబ్బం హోతి॥ తస్స ఏవం హోతి కమ్మం ఖో మే కాతబ్బం భవిస్సతి। కమ్మం ఖో పన మే కరోన్తేన న సుకరం బుద్ధానం సాసనం మనసి కాతుం। హన్దాహం వీరియం ఆరభామి అప్పత్తస్స పత్తియా అనధిగతస్స అధిగమాయ। అసచ్ఛికతస్స సచ్ఛికిరియాయాతి॥ సో వీరియం ఆరభతి అప్పత్తస్స పత్తియా। అనధిగతస్స అధిగమాయ అసచ్ఛికతస్స సచ్ఛికిరియాయ॥ ఇదం పఠమం ఆరమ్భవత్థు॥>
    text <పున చపరం। ఆవుసో। భిక్ఖునా కమ్మం కతం హోతి॥ తస్స ఏవం హోతి అహం ఖో కమ్మం అకాసిం। కమ్మం ఖో పనాహం కరోన్తో నాసక్ఖిం బుద్ధానం సాసనం మనసి కాతుం। హన్దాహం వీరియం ఆరభామి…పే॰… సో వీరియం ఆరభతి… ఇదం దుతియం ఆరమ్భవత్థు॥>
    text <పున చపరం। ఆవుసో। భిక్ఖునా మగ్గో గన్తబ్బో హోతి॥ తస్స ఏవం హోతి మగ్గో ఖో మే గన్తబ్బో భవిస్సతి। మగ్గం ఖో పన మే గచ్ఛన్తేన న సుకరం బుద్ధానం సాసనం మనసి కాతుం॥ హన్దాహం వీరియం ఆరభామి…పే॰… సో వీరియం ఆరభతి… ఇదం తతియం ఆరమ్భవత్థు॥>
    text <పున చపరం। ఆవుసో। భిక్ఖునా మగ్గో గతో హోతి॥ తస్స ఏవం హోతి అహం ఖో మగ్గం అగమాసిం। మగ్గం ఖో పనాహం గచ్ఛన్తో నాసక్ఖిం బుద్ధానం సాసనం మనసి కాతుం। హన్దాహం వీరియం ఆరభామి…పే॰… సో వీరియం ఆరభతి… ఇదం చతుత్థం ఆరమ్భవత్థు॥>
    text <పున చపరం। ఆవుసో। భిక్ఖు గామం వా నిగమం వా పిణ్డాయ చరన్తో న లభతి లూఖస్స వా పణీతస్స వా భోజనస్స యావదత్థం పారిపూరిం॥ తస్స ఏవం హోతి అహం ఖో గామం వా నిగమం వా పిణ్డాయ చరన్తో నాలత్థం లూఖస్స వా పణీతస్స వా భోజనస్స యావదత్థం పారిపూరిం। తస్స మే కాయో లహుకో కమ్మఞ్ఞో। హన్దాహం వీరియం ఆరభామి…పే॰… సో వీరియం ఆరభతి… ఇదం పఞ్చమం ఆరమ్భవత్థు॥>
    text <పున చపరం। ఆవుసో। భిక్ఖు గామం వా నిగమం వా పిణ్డాయ చరన్తో లభతి లూఖస్స వా పణీతస్స వా భోజనస్స యావదత్థం పారిపూరిం॥ తస్స ఏవం హోతి అహం ఖో గామం వా నిగమం వా పిణ్డాయ చరన్తో అలత్థం లూఖస్స వా పణీతస్స వా భోజనస్స యావదత్థం పారిపూరిం। తస్స మే కాయో బలవా కమ్మఞ్ఞో। హన్దాహం వీరియం ఆరభామి…పే॰… సో వీరియం ఆరభతి… ఇదం ఛట్ఠం ఆరమ్భవత్థు॥>
    text <పున చపరం। ఆవుసో। భిక్ఖునో ఉప్పన్నో హోతి అప్పమత్తకో ఆబాధో॥ తస్స ఏవం హోతి ఉప్పన్నో ఖో మే అయం అప్పమత్తకో ఆబాధో। ఠానం ఖో పనేతం విజ్జతి యం మే ఆబాధో పవడ్ఢేయ్య। హన్దాహం వీరియం ఆరభామి…పే॰… సో వీరియం ఆరభతి… ఇదం సత్తమం ఆరమ్భవత్థు॥>
    text <పున చపరం। ఆవుసో। భిక్ఖు గిలానా వుట్ఠితో హోతి అచిరవుట్ఠితో గేలఞ్ఞా॥ తస్స ఏవం హోతి అహం ఖో గిలానా వుట్ఠితో అచిరవుట్ఠితో గేలఞ్ఞా। ఠానం ఖో పనేతం విజ్జతి యం మే ఆబాధో పచ్చుదావత్తేయ్య। హన్దాహం వీరియం ఆరభామి అప్పత్తస్స పత్తియా అనధిగతస్స అధిగమాయ అసచ్ఛికతస్స సచ్ఛికిరియాయాతి॥ సో వీరియం ఆరభతి అప్పత్తస్స పత్తియా అనధిగతస్స అధిగమాయ అసచ్ఛికతస్స సచ్ఛికిరియాయ॥ ఇదం అట్ఠమం ఆరమ్భవత్థు॥>
    text <౩౩౬>, <అట్ఠ దానవత్థూని॥ ఆసజ్జ దానం దేతి। భయా దానం దేతి। అదాసి మేతి దానం దేతి। దస్సతి మేతి దానం దేతి। సాహు దానన్తి దానం దేతి। అహం పచామి। ఇమే న పచన్తి। నారహామి పచన్తో అపచన్తానం దానం న దాతున్తి దానం దేతి। ఇదం మే దానం దదతో కల్యాణో కిత్తిసద్దో అబ్భుగ్గచ్ఛతీతి దానం దేతి॥ చిత్తాలఙ్కార-చిత్తపరిక్ఖారత్థం దానం దేతి॥>
    text <౩౩౭>, <అట్ఠ దానూపపత్తియో॥ ఇధావుసో। ఏకచ్చో దానం దేతి సమణస్స వా బ్రాహ్మణస్స వా అన్నం పానం వత్థం యానం మాలాగన్ధవిలేపనం సేయ్యావసథపదీపేయ్యం॥ సో యం దేతి తం పచ్చాసీసతి॥ సో పస్సతి ఖత్తియమహాసాలం వా బ్రాహ్మణమహాసాలం వా గహపతిమహాసాలం వా పఞ్చహి కామగుణేహి సమప్పితం సమఙ్గీభూతం పరిచారయమానం॥ తస్స ఏవం హోతి అహో వతాహం కాయస్స భేదా పరం మరణా ఖత్తియమహాసాలానం వా బ్రాహ్మణమహాసాలానం వా గహపతిమహాసాలానం వా సహబ్యతం ఉపపజ్జేయ్యన్తి॥ సో తం చిత్తం దహతి। తం చిత్తం అధిట్ఠాతి। తం చిత్తం భావేతి। తస్స తం చిత్తం హీనే విముత్తం ఉత్తరి అభావితం తత్రూపపత్తియా సంవత్తతి॥ తఞ్చ ఖో సీలవతో వదామి నో దుస్సీలస్స॥ ఇజ్ఝతావుసో। సీలవతో చేతోపణిధి విసుద్ధత్తా॥>
    text <పున చపరం। ఆవుసో। ఇధేకచ్చో దానం దేతి సమణస్స వా బ్రాహ్మణస్స వా అన్నం పానం…పే॰… సేయ్యావసథపదీపేయ్యం॥ సో యం దేతి తం పచ్చాసీసతి॥ తస్స సుతం హోతి చాతుమహారాజికా దేవా దీఘాయుకా వణ్ణవన్తో సుఖబహులాతి॥ తస్స ఏవం హోతి అహో వతాహం కాయస్స భేదా పరం మరణా చాతుమహారాజికానం దేవానం సహబ్యతం ఉపపజ్జేయ్యన్తి॥ సో తం చిత్తం దహతి। తం చిత్తం అధిట్ఠాతి। తం చిత్తం భావేతి। తస్స తం చిత్తం హీనే విముత్తం ఉత్తరి అభావితం తత్రూపపత్తియా సంవత్తతి॥ తఞ్చ ఖో సీలవతో వదామి నో దుస్సీలస్స॥ ఇజ్ఝతావుసో। సీలవతో చేతోపణిధి విసుద్ధత్తా॥>
    text <పున చపరం। ఆవుసో। ఇధేకచ్చో దానం దేతి సమణస్స వా బ్రాహ్మణస్స వా అన్నం పానం…పే॰… సేయ్యావసథపదీపేయ్యం॥ సో యం దేతి తం పచ్చాసీసతి॥ తస్స సుతం హోతి తావతింసా దేవా…పే॰… యామా దేవా…పే॰… తుసితా దేవా …పే॰… నిమ్మానరతీ దేవా…పే॰… పరనిమ్మితవసవత్తీ దేవా దీఘాయుకా వణ్ణవన్తో సుఖబహులాతి॥ తస్స ఏవం హోతి అహో వతాహం కాయస్స భేదా పరం మరణా పరనిమ్మితవసవత్తీనం దేవానం సహబ్యతం ఉపపజ్జేయ్యన్తి॥ సో తం చిత్తం దహతి। తం చిత్తం అధిట్ఠాతి। తం చిత్తం భావేతి। తస్స తం చిత్తం హీనే విముత్తం ఉత్తరి అభావితం తత్రూపపత్తియా సంవత్తతి॥ తఞ్చ ఖో సీలవతో వదామి నో దుస్సీలస్స॥ ఇజ్ఝతావుసో। సీలవతో చేతోపణిధి విసుద్ధత్తా॥>
    text <పున చపరం। ఆవుసో। ఇధేకచ్చో దానం దేతి సమణస్స వా బ్రాహ్మణస్స వా అన్నం పానం వత్థం యానం మాలాగన్ధవిలేపనం సేయ్యావసథపదీపేయ్యం॥ సో యం దేతి తం పచ్చాసీసతి॥ తస్స సుతం హోతి బ్రహ్మకాయికా దేవా దీఘాయుకా వణ్ణవన్తో సుఖబహులాతి॥ తస్స ఏవం హోతి అహో వతాహం కాయస్స భేదా పరం మరణా బ్రహ్మకాయికానం దేవానం సహబ్యతం ఉపపజ్జేయ్యన్తి॥ సో తం చిత్తం దహతి। తం చిత్తం అధిట్ఠాతి। తం చిత్తం భావేతి। తస్స తం చిత్తం హీనే విముత్తం ఉత్తరి అభావితం తత్రూపపత్తియా సంవత్తతి॥ తఞ్చ ఖో సీలవతో వదామి నో దుస్సీలస్స। వీతరాగస్స నో సరాగస్స॥ ఇజ్ఝతావుసో। సీలవతో చేతోపణిధి వీతరాగత్తా॥>
    text <అట్ఠ పరిసా ఖత్తియపరిసా। బ్రాహ్మణపరిసా। గహపతిపరిసా। సమణపరిసా। చాతుమహారాజికపరిసా। తావతింసపరిసా। మారపరిసా। బ్రహ్మపరిసా॥>
    text <అట్ఠ లోకధమ్మా లాభో చ। అలాభో చ। యసో చ। అయసో చ। నిన్దా చ। పసంసా చ। సుఖఞ్చ। దుక్ఖఞ్చ॥>
    text <౩౩౮>, <అట్ఠ అభిభాయతనాని॥ అజ్ఝత్తం రూపసఞ్ఞీ ఏకో బహిద్ధా రూపాని పస్సతి పరిత్తాని సువణ్ణదుబ్బణ్ణాని। తాని అభిభుయ్య జానామి పస్సామీతి ఏవంసఞ్ఞీ హోతి॥ ఇదం పఠమం అభిభాయతనం॥>
    text <అజ్ఝత్తం రూపసఞ్ఞీ ఏకో బహిద్ధా రూపాని పస్సతి అప్పమాణాని సువణ్ణదుబ్బణ్ణాని। తాని అభిభుయ్య జానామి పస్సామీతి ఏవంసఞ్ఞీ హోతి॥ ఇదం దుతియం అభిభాయతనం॥>
    text <అజ్ఝత్తం అరూపసఞ్ఞీ ఏకో బహిద్ధా రూపాని పస్సతి పరిత్తాని సువణ్ణదుబ్బణ్ణాని। తాని అభిభుయ్య జానామి పస్సామీతి ఏవంసఞ్ఞీ హోతి॥ ఇదం తతియం అభిభాయతనం॥>
    text <అజ్ఝత్తం అరూపసఞ్ఞీ ఏకో బహిద్ధా రూపాని పస్సతి అప్పమాణాని సువణ్ణదుబ్బణ్ణాని। తాని అభిభుయ్య జానామి పస్సామీతి ఏవంసఞ్ఞీ హోతి॥ ఇదం చతుత్థం అభిభాయతనం॥>
    text <అజ్ఝత్తం అరూపసఞ్ఞీ ఏకో బహిద్ధా రూపాని పస్సతి నీలాని నీలవణ్ణాని నీలనిదస్సనాని నీలనిభాసాని॥ సేయ్యథాపి నామ ఉమాపుప్ఫం నీలం నీలవణ్ణం నీలనిదస్సనం నీలనిభాసం। సేయ్యథా వా పన తం వత్థం బారాణసేయ్యకం ఉభతోభాగవిమట్ఠం నీలం నీలవణ్ణం నీలనిదస్సనం నీలనిభాసం॥ ఏవమేవ అజ్ఝత్తం అరూపసఞ్ఞీ ఏకో బహిద్ధా రూపాని పస్సతి నీలాని నీలవణ్ణాని నీలనిదస్సనాని నీలనిభాసాని। తాని అభిభుయ్య జానామి పస్సామీతి ఏవంసఞ్ఞీ హోతి॥ ఇదం పఞ్చమం అభిభాయతనం॥>
    text <అజ్ఝత్తం అరూపసఞ్ఞీ ఏకో బహిద్ధా రూపాని పస్సతి పీతాని పీతవణ్ణాని పీతనిదస్సనాని పీతనిభాసాని॥ సేయ్యథాపి నామ కణికారపుప్ఫం పీతం పీతవణ్ణం పీతనిదస్సనం పీతనిభాసం। సేయ్యథా వా పన తం వత్థం బారాణసేయ్యకం ఉభతోభాగవిమట్ఠం పీతం పీతవణ్ణం పీతనిదస్సనం పీతనిభాసం॥ ఏవమేవ అజ్ఝత్తం అరూపసఞ్ఞీ ఏకో బహిద్ధా రూపాని పస్సతి పీతాని పీతవణ్ణాని పీతనిదస్సనాని పీతనిభాసాని। తాని అభిభుయ్య జానామి పస్సామీతి ఏవంసఞ్ఞీ హోతి॥ ఇదం ఛట్ఠం అభిభాయతనం॥>
    text <అజ్ఝత్తం అరూపసఞ్ఞీ ఏకో బహిద్ధా రూపాని పస్సతి లోహితకాని లోహితకవణ్ణాని లోహితకనిదస్సనాని లోహితకనిభాసాని॥ సేయ్యథాపి నామ బన్ధుజీవకపుప్ఫం లోహితకం లోహితకవణ్ణం లోహితకనిదస్సనం లోహితకనిభాసం। సేయ్యథా వా పన తం వత్థం బారాణసేయ్యకం ఉభతోభాగవిమట్ఠం లోహితకం లోహితకవణ్ణం లోహితకనిదస్సనం లోహితకనిభాసం॥ ఏవమేవ అజ్ఝత్తం అరూపసఞ్ఞీ ఏకో బహిద్ధా రూపాని పస్సతి లోహితకాని లోహితకవణ్ణాని లోహితకనిదస్సనాని లోహితకనిభాసాని। తాని అభిభుయ్య జానామి పస్సామీతి ఏవంసఞ్ఞీ హోతి॥ ఇదం సత్తమం అభిభాయతనం॥>
    text <అజ్ఝత్తం అరూపసఞ్ఞీ ఏకో బహిద్ధా రూపాని పస్సతి ఓదాతాని ఓదాతవణ్ణాని ఓదాతనిదస్సనాని ఓదాతనిభాసాని॥ సేయ్యథాపి నామ ఓసధితారకా ఓదాతా ఓదాతవణ్ణా ఓదాతనిదస్సనా ఓదాతనిభాసా। సేయ్యథా వా పన తం వత్థం బారాణసేయ్యకం ఉభతోభాగవిమట్ఠం ఓదాతం ఓదాతవణ్ణం ఓదాతనిదస్సనం ఓదాతనిభాసం॥ ఏవమేవ అజ్ఝత్తం అరూపసఞ్ఞీ ఏకో బహిద్ధా రూపాని పస్సతి ఓదాతాని ఓదాతవణ్ణాని ఓదాతనిదస్సనాని ఓదాతనిభాసాని। తాని అభిభుయ్య జానామి పస్సామీతి ఏవంసఞ్ఞీ హోతి॥ ఇదం అట్ఠమం అభిభాయతనం॥>
    text <౩౩౯>, <అట్ఠ విమోక్ఖా॥ రూపీ రూపాని పస్సతి॥ అయం పఠమో విమోక్ఖో॥>
    text <అజ్ఝత్తం అరూపసఞ్ఞీ బహిద్ధా రూపాని పస్సతి॥ అయం దుతియో విమోక్ఖో॥>
    text <సుభన్తేవ అధిముత్తో హోతి॥ అయం తతియో విమోక్ఖో॥>
    text <సబ్బసో రూపసఞ్ఞానం సమతిక్కమా పటిఘసఞ్ఞానం అత్థఙ్గమా నానత్తసఞ్ఞానం అమనసికారా అనన్తో ఆకాసోతి ఆకాసానఞ్చాయతనం ఉపసమ్పజ్జ విహరతి॥ అయం చతుత్థో విమోక్ఖో॥>
    text <సబ్బసో ఆకాసానఞ్చాయతనం సమతిక్కమ్మ అనన్తం విఞ్ఞాణన్తి విఞ్ఞాణఞ్చాయతనం ఉపసమ్పజ్జ విహరతి॥ అయం పఞ్చమో విమోక్ఖో॥>
    text <సబ్బసో విఞ్ఞాణఞ్చాయతనం సమతిక్కమ్మ నత్థి కిఞ్చీతి ఆకిఞ్చఞ్ఞాయతనం ఉపసమ్పజ్జ విహరతి॥ అయం ఛట్ఠో విమోక్ఖో॥>
    text <సబ్బసో ఆకిఞ్చఞ్ఞాయతనం సమతిక్కమ్మ నేవసఞ్ఞానాసఞ్ఞాయతనం ఉపసమ్పజ్జ విహరతి॥ అయం సత్తమో విమోక్ఖో॥>
    text <సబ్బసో నేవసఞ్ఞానాసఞ్ఞాయతనం సమతిక్కమ్మ సఞ్ఞావేదయిత నిరోధం ఉపసమ్పజ్జ విహరతి॥ అయం అట్ఠమో విమోక్ఖో॥>
    text <ఇమే ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన అట్ఠ ధమ్మా సమ్మదక్ఖాతా। తత్థ సబ్బేహేవ సఙ్గాయితబ్బం…పే॰… అత్థాయ హితాయ సుఖాయ దేవమనుస్సానం॥>
  text <నవకం>
    text <౩౪౦>, <అత్థి ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన నవ ధమ్మా సమ్మదక్ఖాతా। తత్థ సబ్బేహేవ సఙ్గాయితబ్బం…పే॰… అత్థాయ హితాయ సుఖాయ దేవమనుస్సానం॥ కతమే నవ॥>
    text <నవ ఆఘాతవత్థూని॥ అనత్థం మే అచరీతి ఆఘాతం బన్ధతి। అనత్థం మే చరతీతి ఆఘాతం బన్ధతి। అనత్థం మే చరిస్సతీతి ఆఘాతం బన్ధతి। పియస్స మే మనాపస్స అనత్థం అచరీతి ఆఘాతం బన్ధతి…పే॰… అనత్థం చరతీతి ఆఘాతం బన్ధతి…పే॰… అనత్థం చరిస్సతీతి ఆఘాతం బన్ధతి। అప్పియస్స మే అమనాపస్స అత్థం అచరీతి ఆఘాతం బన్ధతి…పే॰… అత్థం చరతీతి ఆఘాతం బన్ధతి…పే॰… అత్థం చరిస్సతీతి ఆఘాతం బన్ధతి॥>
    text <నవ ఆఘాతపటివినయా॥ అనత్థం మే అచరి। తం కుతేత్థ లబ్భాతి ఆఘాతం పటివినేతి। అనత్థం మే చరతి। తం కుతేత్థ లబ్భాతి ఆఘాతం పటివినేతి। అనత్థం మే చరిస్సతి। తం కుతేత్థ లబ్భాతి ఆఘాతం పటివినేతి। పియస్స మే మనాపస్స అనత్థం అచరి…పే॰… అనత్థం చరతి…పే॰… అనత్థం చరిస్సతి। తం కుతేత్థ లబ్భాతి ఆఘాతం పటివినేతి। అప్పియస్స మే అమనాపస్స అత్థం అచరి…పే॰… అత్థం చరతి…పే॰… అత్థం చరిస్సతి। తం కుతేత్థ లబ్భాతి ఆఘాతం పటివినేతి॥>
    text <౩౪౧>, <నవ సత్తావాసా॥ సన్తావుసో। సత్తా నానత్తకాయా నానత్తసఞ్ఞినో। సేయ్యథాపి మనుస్సా ఏకచ్చే చ దేవా ఏకచ్చే చ వినిపాతికా॥ అయం పఠమో సత్తావాసో॥>
    text <సన్తావుసో। సత్తా నానత్తకాయా ఏకత్తసఞ్ఞినో। సేయ్యథాపి దేవా బ్రహ్మకాయికా పఠమాభినిబ్బత్తా॥ అయం దుతియో సత్తావాసో॥>
    text <సన్తావుసో। సత్తా ఏకత్తకాయా నానత్తసఞ్ఞినో। సేయ్యథాపి దేవా ఆభస్సరా॥ అయం తతియో సత్తావాసో॥>
    text <సన్తావుసో। సత్తా ఏకత్తకాయా ఏకత్తసఞ్ఞినో। సేయ్యథాపి దేవా సుభకిణ్హా॥ అయం చతుత్థో సత్తావాసో॥>
    text <సన్తావుసో। సత్తా అసఞ్ఞినో అప్పటిసంవేదినో। సేయ్యథాపి దేవా అసఞ్ఞసత్తా॥ అయం పఞ్చమో సత్తావాసో॥>
    text <సన్తావుసో। సత్తా సబ్బసో రూపసఞ్ఞానం సమతిక్కమా పటిఘసఞ్ఞానం అత్థఙ్గమా నానత్తసఞ్ఞానం అమనసికారా అనన్తో ఆకాసోతి ఆకాసానఞ్చాయతనూపగా॥ అయం ఛట్ఠో సత్తావాసో॥>
    text <సన్తావుసో। సత్తా సబ్బసో ఆకాసానఞ్చాయతనం సమతిక్కమ్మ అనన్తం విఞ్ఞాణన్తి విఞ్ఞాణఞ్చాయతనూపగా॥ అయం సత్తమో సత్తావాసో॥>
    text <సన్తావుసో। సత్తా సబ్బసో విఞ్ఞాణఞ్చాయతనం సమతిక్కమ్మ నత్థి కిఞ్చీతి ఆకిఞ్చాఞ్ఞాయతనూపగా॥ అయం అట్ఠమో సత్తావాసో॥>
    text <సన్తావుసో। సత్తా సబ్బసో ఆకిఞ్చఞ్ఞాయతనం సమతిక్కమ్మ నేవసఞ్ఞానాసఞ్ఞాయతనూపగా॥ అయం నవమో సత్తావాసో॥>
    text <౩౪౨>, <నవ అక్ఖణా అసమయా బ్రహ్మచరియవాసాయ॥ ఇధావుసో। తథాగతో చ లోకే ఉప్పన్నో హోతి అరహం సమ్మాసమ్బుద్ధో। ధమ్మో చ దేసియతి ఓపసమికో పరినిబ్బానికో సమ్బోధగామీ సుగతప్పవేదితో॥ అయఞ్చ పుగ్గలో నిరయం ఉపపన్నో హోతి॥ అయం పఠమో అక్ఖణో అసమయో బ్రహ్మచరియవాసాయ॥>
    text <పున చపరం। ఆవుసో। తథాగతో చ లోకే ఉప్పన్నో హోతి అరహం సమ్మాసమ్బుద్ధో। ధమ్మో చ దేసియతి ఓపసమికో పరినిబ్బానికో సమ్బోధగామీ సుగతప్పవేదితో॥ అయఞ్చ పుగ్గలో తిరచ్ఛానయోనిం ఉపపన్నో హోతి॥ అయం దుతియో అక్ఖణో అసమయో బ్రహ్మచరియవాసాయ॥>
    text <పున చపరం…పే॰… పేత్తివిసయం ఉపపన్నో హోతి॥ అయం తతియో అక్ఖణో అసమయో బ్రహ్మచరియవాసాయ॥>
    text <పున చపరం…పే॰… అసురకాయం ఉపపన్నో హోతి॥ అయం చతుత్థో అక్ఖణో అసమయో బ్రహ్మచరియవాసాయ॥>
    text <పున చపరం…పే॰… అఞ్ఞతరం దీఘాయుకం దేవనికాయం ఉపపన్నో హోతి॥ అయం పఞ్చమో అక్ఖణో అసమయో బ్రహ్మచరియవాసాయ॥>
    text <పున చపరం…పే॰… పచ్చన్తిమేసు జనపదేసు పచ్చాజాతో హోతి మిలక్ఖేసు అవిఞ్ఞాతారేసు। యత్థ నత్థి గతి భిక్ఖూనం భిక్ఖునీనం ఉపాసకానం ఉపాసికానం॥ అయం ఛట్ఠో అక్ఖణో అసమయో బ్రహ్మచరియవాసాయ॥>
    text <పున చపరం…పే॰… మజ్ఝిమేసు జనపదేసు పచ్చాజాతో హోతి॥ సో చ హోతి మిచ్ఛాదిట్ఠికో విపరీతదస్సనో నత్థి దిన్నం। నత్థి యిట్ఠం। నత్థి హుతం। నత్థి సుకతదుక్కటానం కమ్మానం ఫలం విపాకో। నత్థి అయం లోకో। నత్థి పరో లోకో। నత్థి మాతా। నత్థి పితా। నత్థి సత్తా ఓపపాతికా। నత్థి లోకే సమణబ్రాహ్మణా సమ్మగ్గతా సమ్మాపటిపన్నా యే ఇమఞ్చ లోకం పరఞ్చ లోకం సయం అభిఞ్ఞా సచ్ఛికత్వా పవేదేన్తీతి॥ అయం సత్తమో అక్ఖణో అసమయో బ్రహ్మచరియవాసాయ॥>
    text <పున చపరం…పే॰… మజ్ఝిమేసు జనపదేసు పచ్చాజాతో హోతి॥ సో చ హోతి దుప్పఞ్ఞో జళో ఏళమూగో। నప్పటిబలో సుభాసితదుబ్భాసితానమత్థమఞ్ఞాతుం॥ అయం అట్ఠమో అక్ఖణో అసమయో బ్రహ్మచరియవాసాయ॥>
    text <పున చపరం। ఆవుసో। తథాగతో చ లోకే న ఉప్పన్నో హోతి అరహం సమ్మాసమ్బుద్ధో। ధమ్మో చ న దేసియతి ఓపసమికో పరినిబ్బానికో సమ్బోధగామీ సుగతప్పవేదితో॥ అయఞ్చ పుగ్గలో మజ్ఝిమేసు జనపదేసు పచ్చాజాతో హోతి। సో చ హోతి పఞ్ఞవా అజళో అనేళమూగో। పటిబలో సుభాసిత-దుబ్భాసితానమత్థమఞ్ఞాతుం॥ అయం నవమో అక్ఖణో అసమయో బ్రహ్మచరియవాసాయ॥>
    text <౩౪౩>, <నవ అనుపుబ్బవిహారా॥ ఇధావుసో। భిక్ఖు వివిచ్చేవ కామేహి వివిచ్చ అకుసలేహి ధమ్మేహి సవితక్కం సవిచారం వివేకజం పీతిసుఖం పఠమం ఝానం ఉపసమ్పజ్జ విహరతి॥ వితక్కవిచారానం వూపసమా…పే॰… దుతియం ఝానం ఉపసమ్పజ్జ విహరతి॥ పీతియా చ విరాగా…పే॰… తతియం ఝానం ఉపసమ్పజ్జ విహరతి॥ సుఖస్స చ పహానా …పే॰… చతుత్థం ఝానం ఉపసమ్పజ్జ విహరతి॥ సబ్బసో రూపసఞ్ఞానం సమతిక్కమా…పే॰… ఆకాసానఞ్చాయతనం ఉపసమ్పజ్జ విహరతి॥ సబ్బసో ఆకాసానఞ్చాయతనం సమతిక్కమ్మ అనన్తం విఞ్ఞాణన్తి విఞ్ఞాణఞ్చాయతనం ఉపసమ్పజ్జ విహరతి॥ సబ్బసో విఞ్ఞాణఞ్చాయతనం సమతిక్కమ్మ నత్థి కిఞ్చీతి ఆకిఞ్చఞ్ఞాయతనం ఉపసమ్పజ్జ విహరతి॥ సబ్బసో ఆకిఞ్చఞ్ఞాయతనం సమతిక్కమ్మ నేవసఞ్ఞానాసఞ్ఞాయతనం ఉపసమ్పజ్జ విహరతి॥ సబ్బసో నేవసఞ్ఞానాసఞ్ఞాయతనం సమతిక్కమ్మ సఞ్ఞావేదయితనిరోధం ఉపసమ్పజ్జ విహరతి॥>
    text <౩౪౪>, <నవ అనుపుబ్బనిరోధా॥ పఠమం ఝానం సమాపన్నస్స కామసఞ్ఞా నిరుద్ధా హోతి॥ దుతియం ఝానం సమాపన్నస్స వితక్కవిచారా నిరుద్ధా హోన్తి॥ తతియం ఝానం సమాపన్నస్స పీతి నిరుద్ధా హోతి॥ చతుత్థం ఝానం సమాపన్నస్స అస్సాసపస్సాస్సా నిరుద్ధా హోన్తి॥ ఆకాసానఞ్చాయతనం సమాపన్నస్స రూపసఞ్ఞా నిరుద్ధా హోతి॥ విఞ్ఞాణఞ్చాయతనం సమాపన్నస్స ఆకాసానఞ్చాయతనసఞ్ఞా నిరుద్ధా హోతి॥ ఆకిఞ్చఞ్ఞాయతనం సమాపన్నస్స విఞ్ఞాణఞ్చాయతనసఞ్ఞా నిరుద్ధా హోతి॥ నేవసఞ్ఞానాసఞ్ఞాయతనం సమాపన్నస్స ఆకిఞ్చఞ్ఞాయతనసఞ్ఞా నిరుద్ధా హోతి॥ సఞ్ఞావేదయితనిరోధం సమాపన్నస్స సఞ్ఞా చ వేదనా చ నిరుద్ధా హోన్తి॥>
    text <ఇమే ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన నవ ధమ్మా సమ్మదక్ఖాతా॥ తత్థ సబ్బేహేవ సఙ్గాయితబ్బం…పే॰… అత్థాయ హితాయ సుఖాయ దేవమనుస్సానం॥>
  text <దసకం>
    text <౩౪౫>, <అత్థి ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన దస ధమ్మా సమ్మదక్ఖాతా॥ తత్థ సబ్బేహేవ సఙ్గాయితబ్బం…పే॰… అత్థాయ హితాయ సుఖాయ దేవమనుస్సానం॥ కతమే దస॥>
    text <దస నాథకరణా ధమ్మా॥ ఇధావుసో। భిక్ఖు సీలవా హోతి॥ పాతిమోక్ఖసంవరసంవుతో విహరతి ఆచారగోచరసమ్పన్నో। అణుమత్తేసు వజ్జేసు భయదస్సావీ సమాదాయ సిక్ఖతి సిక్ఖాపదేసు॥ యంపావుసో। భిక్ఖు సీలవా హోతి। పాతిమోక్ఖసంవరసంవుతో విహరతి। ఆచారగోచరసమ్పన్నో। అణుమత్తేసు వజ్జేసు భయదస్సావీ సమాదాయ సిక్ఖతి సిక్ఖాపదేసు॥ అయమ్పి ధమ్మో నాథకరణో॥>
    text <పున చపరం। ఆవుసో। భిక్ఖు బహుస్సుతో హోతి సుతధరో సుతసన్నిచయో॥ యే తే ధమ్మా ఆదికల్యాణా మజ్ఝేకల్యాణా పరియోసానకల్యాణా సాత్థా సబ్యఞ్జనా కేవలపరిపుణ్ణం పరిసుద్ధం బ్రహ్మచరియం అభివదన్తి। తథారూపాస్స ధమ్మా బహుస్సుతా హోన్తి ధాతా వచసా పరిచితా మనసానుపేక్ఖితా దిట్ఠియా సుప్పటివిద్ధా। యంపావుసో। భిక్ఖు బహుస్సుతో హోతి…పే॰… దిట్ఠియా సుప్పటివిద్ధా॥ అయమ్పి ధమ్మో నాథకరణో॥>
    text <పున చపరం। ఆవుసో। భిక్ఖు కల్యాణమిత్తో హోతి కల్యాణసహాయో కల్యాణసమ్పవఙ్కో॥ యంపావుసో। భిక్ఖు కల్యాణమిత్తో హోతి కల్యాణసహాయో కల్యాణసమ్పవఙ్కో॥ అయమ్పి ధమ్మో నాథకరణో॥>
    text <పున చపరం। ఆవుసో। భిక్ఖు సువచో హోతి సోవచస్సకరణేహి ధమ్మేహి సమన్నాగతో ఖమో పదక్ఖిణగ్గాహీ అనుసాసనిం॥ యంపావుసో। భిక్ఖు సువచో హోతి…పే॰… పదక్ఖిణగ్గాహీ అనుసాసనిం॥ అయమ్పి ధమ్మో నాథకరణో॥>
    text <పున చపరం। ఆవుసో। భిక్ఖు యాని తాని సబ్రహ్మచారీనం ఉచ్చావచాని కింకరణీయాని। తత్థ దక్ఖో హోతి అనలసో తత్రుపాయాయ వీమంసాయ సమన్నాగతో। అలం కాతుం అలం సంవిధాతుం॥ యంపావుసో। భిక్ఖు యాని తాని సబ్రహ్మచారీనం…పే॰… అలం సంవిధాతుం॥ అయమ్పి ధమ్మో నాథకరణో॥>
    text <పున చపరం। ఆవుసో। భిక్ఖు ధమ్మకామో హోతి పియసముదాహారో। అభిధమ్మే అభివినయే ఉళారపామోజ్జో॥ యంపావుసో। భిక్ఖు ధమ్మకామో హోతి…పే॰… ఉళారపామోజ్జో॥ అయమ్పి ధమ్మో నాథకరణో॥>
    text <పున చపరం। ఆవుసో। భిక్ఖు సన్తుట్ఠో హోతి ఇతరీతరేహి చీవరపిణ్డపాతసేనాసనగిలానప్పచ్చయభేసజ్జపరిక్ఖారేహి॥ యంపావుసో। భిక్ఖు సన్తుట్ఠో హోతి…పే॰… పరిక్ఖారేహి॥ అయమ్పి ధమ్మో నాథకరణో॥>
    text <పున చపరం। ఆవుసో। భిక్ఖు ఆరద్ధవీరియో విహరతి అకుసలానం ధమ్మానం పహానాయ కుసలానం ధమ్మానం ఉపసమ్పదాయ। థామవా దళ్హపరక్కమో అనిక్ఖిత్తధురో కుసలేసు ధమ్మేసు॥ యంపావుసో। భిక్ఖు ఆరద్ధవీరియో విహరతి…పే॰… అనిక్ఖిత్తధురో కుసలేసు ధమ్మేసు॥ అయమ్పి ధమ్మో నాథకరణో॥>
    text <పున చపరం। ఆవుసో। భిక్ఖు సతిమా హోతి పరమేన సతినేపక్కేన సమన్నాగతో చిరకతమ్పి చిరభాసితమ్పి సరితా అనుస్సరితా॥ యంపావుసో। భిక్ఖు సతిమా హోతి…పే॰… సరితా అనుస్సరితా॥ అయమ్పి ధమ్మో నాథకరణో॥>
    text <పున చపరం। ఆవుసో। భిక్ఖు పఞ్ఞవా హోతి। ఉదయత్థగామినియా పఞ్ఞాయ సమన్నాగతో అరియాయ నిబ్బేధికాయ సమ్మాదుక్ఖక్ఖయగామినియా॥ యంపావుసో। భిక్ఖు పఞ్ఞవా హోతి…పే॰… సమ్మాదుక్ఖక్ఖయగామినియా॥ అయమ్పి ధమ్మో నాథకరణో॥>
    text <౩౪౬>, <దస కసిణాయతనాని॥ పథవీకసిణమేకో సఞ్జానాతి। ఉద్ధం అధో తిరియం అద్వయం అప్పమాణం॥ ఆపోకసిణమేకో సఞ్జానాతి…పే॰… తేజోకసిణమేకో సఞ్జానాతి… వాయోకసిణమేకో సఞ్జానాతి… నీలకసిణమేకో సఞ్జానాతి… పీతకసిణమేకో సఞ్జానాతి… లోహితకసిణమేకో సఞ్జానాతి… ఓదాతకసిణమేకో సఞ్జానాతి… ఆకాసకసిణమేకో సఞ్జానాతి… విఞ్ఞాణకసిణమేకో సఞ్జానాతి। ఉద్ధం అధో తిరియం అద్వయం అప్పమాణం॥>
    text <౩౪౭>, <దస అకుసలకమ్మపథా పాణాతిపాతో। అదిన్నాదానం। కామేసుమిచ్ఛాచారో। ముసావాదో। పిసుణా వాచా। ఫరుసా వాచా। సమ్ఫప్పలాపో। అభిజ్ఝా। బ్యాపాదో। మిచ్ఛాదిట్ఠి॥>
    text <దస కుసలకమ్మపథా పాణాతిపాతా వేరమణీ। అదిన్నాదానా వేరమణీ। కామేసుమిచ్ఛాచారా వేరమణీ। ముసావాదా వేరమణీ। పిసుణాయ వాచాయ వేరమణీ। ఫరుసాయ వాచాయ వేరమణీ। సమ్ఫప్పలాపా వేరమణీ। అనభిజ్ఝా। అబ్యాపాదో। సమ్మాదిట్ఠి॥>
    text <౩౪౮>, <దస అరియవాసా॥ ఇధావుసో। భిక్ఖు పఞ్చఙ్గవిప్పహీనో హోతి। ఛళఙ్గసమన్నాగతో। ఏకారక్ఖో। చతురాపస్సేనో। పణున్నపచ్చేకసచ్చో। సమవయసట్ఠేసనో। అనావిలసఙ్కప్పో। పస్సద్ధకాయసఙ్ఖారో। సువిముత్తచిత్తో। సువిముత్తపఞ్ఞో॥>
    text <కథఞ్చావుసో। భిక్ఖు పఞ్చఙ్గవిప్పహీనో హోతి॥ ఇధావుసో। భిక్ఖునో కామచ్ఛన్దో పహీనో హోతి। బ్యాపాదో పహీనో హోతి। థినమిద్ధం పహీనం హోతి। ఉద్ధచ్చకుకుచ్చం పహీనం హోతి। విచికిచ్ఛా పహీనా హోతి॥ ఏవం ఖో। ఆవుసో। భిక్ఖు పఞ్చఙ్గవిప్పహీనో హోతి॥>
    text <కథఞ్చావుసో। భిక్ఖు ఛళఙ్గసమన్నాగతో హోతి॥ ఇధావుసో। భిక్ఖు చక్ఖునా రూపం దిస్వా నేవ సుమనో హోతి న దుమ్మనో। ఉపేక్ఖకో విహరతి సతో సమ్పజానో॥ సోతేన సద్దం సుత్వా…పే॰… మనసా ధమ్మం విఞ్ఞాయ నేవ సుమనో హోతి న దుమ్మనో। ఉపేక్ఖకో విహరతి సతో సమ్పజానో॥ ఏవం ఖో। ఆవుసో। భిక్ఖు ఛళఙ్గసమన్నాగతో హోతి॥>
    text <కథఞ్చావుసో। భిక్ఖు ఏకారక్ఖో హోతి॥ ఇధావుసో। భిక్ఖు సతారక్ఖేన చేతసా సమన్నాగతో హోతి॥ ఏవం ఖో। ఆవుసో। భిక్ఖు ఏకారక్ఖో హోతి॥>
    text <కథఞ్చావుసో। భిక్ఖు చతురాపస్సేనో హోతి॥ ఇధావుసో। భిక్ఖు సఙ్ఖాయేకం పటిసేవతి। సఙ్ఖాయేకం అధివాసేతి। సఙ్ఖాయేకం పరివజ్జేతి। సఙ్ఖాయేకం వినోదేతి॥ ఏవం ఖో। ఆవుసో। భిక్ఖు చతురాపస్సేనో హోతి॥>
    text <కథఞ్చావుసో। భిక్ఖు పణున్నపచ్చేకసచ్చో హోతి॥ ఇధావుసో। భిక్ఖునో యాని తాని పుథుసమణబ్రాహ్మణానం పుథుపచ్చేకసచ్చాని। సబ్బాని తాని నున్నాని హోన్తి పణున్నాని చత్తాని వన్తాని ముత్తాని పహీనాని పటినిస్సట్ఠాని॥ ఏవం ఖో। ఆవుసో। భిక్ఖు పణున్నపచ్చేకసచ్చో హోతి॥>
    text <కథఞ్చావుసో। భిక్ఖు సమవయసట్ఠేసనో హోతి॥ ఇధావుసో। భిక్ఖునో కామేసనా పహీనా హోతి। భవేసనా పహీనా హోతి। బ్రహ్మచరియేసనా పటిప్పస్సద్ధా॥ ఏవం ఖో। ఆవుసో। భిక్ఖు సమవయసట్ఠేసనో హోతి॥>
    text <కథఞ్చావుసో। భిక్ఖు అనావిలసఙ్కప్పో హోతి॥ ఇధావుసో। భిక్ఖునో కామసఙ్కప్పో పహీనో హోతి। బ్యాపాదసఙ్కప్పో పహీనో హోతి। విహింసాసఙ్కప్పో పహీనో హోతి॥ ఏవం ఖో। ఆవుసో। భిక్ఖు అనావిలసఙ్కప్పో హోతి॥>
    text <కథఞ్చావుసో। భిక్ఖు పస్సద్ధకాయసఙ్ఖారో హోతి॥ ఇధావుసో। భిక్ఖు సుఖస్స చ పహానా దుక్ఖస్స చ పహానా పుబ్బేవ సోమనస్సదోమనస్సానం అత్థఙ్గమా అదుక్ఖమసుఖం ఉపేక్ఖాసతిపారిసుద్ధిం చతుత్థం ఝానం ఉపసమ్పజ్జ విహరతి॥ ఏవం ఖో। ఆవుసో। భిక్ఖు పస్సద్ధకాయసఙ్ఖారో హోతి॥>
    text <కథఞ్చావుసో। భిక్ఖు సువిముత్తచిత్తో హోతి॥ ఇధావుసో। భిక్ఖునో రాగా చిత్తం విముత్తం హోతి। దోసా చిత్తం విముత్తం హోతి। మోహా చిత్తం విముత్తం హోతి॥ ఏవం ఖో। ఆవుసో। భిక్ఖు సువిముత్తచిత్తో హోతి॥>
    text <కథఞ్చావుసో। భిక్ఖు సువిముత్తపఞ్ఞో హోతి॥ ఇధావుసో। భిక్ఖు రాగో మే పహీనో ఉచ్ఛిన్నమూలో తాలావత్థుకతో అనభావంకతో ఆయతిం అనుప్పాదధమ్మోతి పజానాతి॥ దోసో మే పహీనో ఉచ్ఛిన్నమూలో తాలావత్థుకతో అనభావంకతో ఆయతిం అనుప్పాదధమ్మోతి పజానాతి॥ మోహో మే పహీనో ఉచ్ఛిన్నమూలో తాలావత్థుకతో అనభావంకతో ఆయతిం అనుప్పాదధమ్మోతి పజానాతి॥ ఏవం ఖో। ఆవుసో। భిక్ఖు సువిముత్తపఞ్ఞో హోతి॥>
    text <దస అసేక్ఖా ధమ్మా అసేక్ఖా సమ్మాదిట్ఠి। అసేక్ఖో సమ్మాసఙ్కప్పో। అసేక్ఖా సమ్మావాచా। అసేక్ఖో సమ్మాకమ్మన్తో। అసేక్ఖో సమ్మాఆజీవో। అసేక్ఖో సమ్మావాయామో। అసేక్ఖా సమ్మాసతి। అసేక్ఖో సమ్మాసమాధి। అసేక్ఖం సమ్మాఞాణం। అసేక్ఖా సమ్మావిముత్తి॥>
    text <ఇమే ఖో। ఆవుసో। తేన భగవతా జానతా పస్సతా అరహతా సమ్మాసమ్బుద్ధేన దస ధమ్మా సమ్మదక్ఖాతా॥ తత్థ సబ్బేహేవ సఙ్గాయితబ్బం న వివదితబ్బం। యథయిదం బ్రహ్మచరియం అద్ధనియం అస్స చిరట్ఠితికం। తదస్స బహుజనహితాయ బహుజనసుఖాయ లోకానుకమ్పాయ అత్థాయ హితాయ సుఖాయ దేవమనుస్సానన్తి॥>
    text <౩౪౯>, <అథ ఖో భగవా ఉట్ఠహిత్వా ఆయస్మన్తం సారిపుత్తం ఆమన్తేసి సాధు సాధు। సారిపుత్త। సాధు ఖో త్వం। సారిపుత్త। భిక్ఖూనం సఙ్గీతిపరియాయం అభాసీతి॥ ఇదమవోచాయస్మా సారిపుత్తో। సమనుఞ్ఞో సత్థా అహోసి॥ అత్తమనా తే భిక్ఖూ ఆయస్మతో సారిపుత్తస్స భాసితం అభినన్దున్తి॥>
    stand <సఙ్గీతిసుత్తం నిట్ఠితం దసమం॥>
