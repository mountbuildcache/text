text <౧॥ పారాజికకణ్డం>
  text <౧॥ పఠమపారాజికం>
    text <సుదిన్నభాణవారో>
      text <౨౪>, <తేన ఖో పన సమయేన వేసాలియా అవిదూరే కలన్దగామో నామ అత్థి॥ తత్థ సుదిన్నో నామ కలన్దపుత్తో సేట్ఠిపుత్తో హోతి॥ అథ ఖో సుదిన్నో కలన్దపుత్తో సమ్బహులేహి సహాయకేహి సద్ధిం వేసాలిం అగమాసి కేనచిదేవ కరణీయేన॥ తేన ఖో పన సమయేన భగవా మహతియా పరిసాయ పరివుతో ధమ్మం దేసేన్తో నిసిన్నో హోతి॥ అద్దస ఖో సుదిన్నో కలన్దపుత్తో భగవన్తం మహతియా పరిసాయ పరివుతం ధమ్మం దేసేన్తం నిసిన్నం॥ దిస్వానస్స ఏతదహోసి యంనూనాహమ్పి ధమ్మం సుణేయ్యన్తి॥ అథ ఖో సుదిన్నో కలన్దపుత్తో యేన సా పరిసా తేనుపసఙ్కమి। ఉపసఙ్కమిత్వా ఏకమన్తం నిసీది॥ ఏకమన్తం నిసిన్నస్స ఖో సుదిన్నస్స కలన్దపుత్తస్స ఏతదహోసి యథా యథా ఖో అహం భగవతా ధమ్మం దేసితం ఆజానామి। నయిదం సుకరం అగారం అజ్ఝావసతా ఏకన్తపరిపుణ్ణం ఏకన్తపరిసుద్ధం సఙ్ఖలిఖితం బ్రహ్మచరియం చరితుం। యంనూనాహం కేసమస్సుం ఓహారేత్వా కాసాయాని వత్థాని అచ్ఛాదేత్వా అగారస్మా అనగారియం పబ్బజేయ్యన్తి॥ అథ ఖో సా పరిసా భగవతా ధమ్మియా కథాయ సన్దస్సితా సమాదపితా సముత్తేజితా సమ్పహంసితా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥>
      text <౨౫>, <అథ ఖో సుదిన్నో కలన్దపుత్తో అచిరవుట్ఠితాయ పరిసాయ యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో సుదిన్నో కలన్దపుత్తో భగవన్తం ఏతదవోచ యథా యథాహం। భన్తే। భగవతా ధమ్మం దేసితం ఆజానామి। నయిదం సుకరం అగారం అజ్ఝావసతా ఏకన్తపరిపుణ్ణం ఏకన్తపరిసుద్ధం సఙ్ఖలిఖితం బ్రహ్మచరియం చరితుం। ఇచ్ఛామహం। భన్తే। కేసమస్సుం ఓహారేత్వా కాసాయాని వత్థాని అచ్ఛాదేత్వా అగారస్మా అనగారియం పబ్బజితుం॥ పబ్బాజేతు మం భగవాతి॥ అనుఞ్ఞాతోసి పన త్వం। సుద్దిన్న। మాతాపితూహి అగారస్మా అనగారియం పబ్బజ్జాయాతి॥ న ఖో అహం। భన్తే। అనుఞ్ఞాతో మాతాపితూహి అగారస్మా అనగారియం పబ్బజ్జాయాతి॥ న ఖో। సుదిన్న। తథాగతా అననుఞ్ఞాతం మాతాపితూహి పుత్తం పబ్బాజేన్తీతి॥ సోహం। భన్తే। తథా కరిస్సామి యథా మం మాతాపితరో అనుజానిస్సన్తి అగారస్మా అనగారియం పబ్బజ్జాయాతి॥>
      text <౨౬>, <అథ ఖో సుదిన్నో కలన్దపుత్తో వేసాలియం తం కరణీయం తీరేత్వా యేన కలన్దగామో యేన మాతాపితరో తేనుపసఙ్కమి। ఉపసఙ్కమిత్వా మాతాపితరో ఏతదవోచ అమ్మతాతా। యథా యథాహం భగవతా ధమ్మం దేసితం ఆజానామి। నయిదం సుకరం అగారం అజ్ఝావసతా ఏకన్తపరిపుణ్ణం ఏకన్తపరిసుద్ధం సఙ్ఖలిఖితం బ్రహ్మచరియం చరితుం। ఇచ్ఛామహం కేసమస్సుం ఓహారేత్వా కాసాయాని వత్థాని అచ్ఛాదేత్వా అగారస్మా అనగారియం పబ్బజితుం॥ అనుజానాథ మం అగారస్మా అనగారియం పబ్బజ్జాయాతి॥ ఏవం వుత్తే సుదిన్నస్స కలన్దపుత్తస్స మాతాపితరో సుదిన్నం కలన్దపుత్తం ఏతదవోచుం త్వం ఖోసి। తాత సుదిన్న। అమ్హాకం ఏకపుత్తకో పియో మనాపో సుఖేధితో సుఖపరిహతో॥ న త్వం। తాత సుదిన్న। కిఞ్చి దుక్ఖస్స జానాసి॥ మరణేనపి మయం తే అకామకా వినా భవిస్సామ। కిం పన మయం తం జీవన్తం అనుజానిస్సామ అగారస్మా అనగారియం పబ్బజ్జాయాతి॥ దుతియమ్పి ఖో సుదిన్నో కలన్దపుత్తో మాతాపితరో ఏతదవోచ అమ్మతాతా। యథా యథాహం భగవతా ధమ్మం దేసితం ఆజానామి। నయిదం సుకరం అగారం అజ్ఝావసతా ఏకన్తపరిపుణ్ణం ఏకన్తపరిసుద్ధం సఙ్ఖలిఖితం బ్రహ్మచరియం చరితుం। ఇచ్ఛామహం కేసమస్సుం ఓహారేత్వా కాసాయాని వత్థాని అచ్ఛాదేత్వా అగారస్మా అనగారియం పబ్బజితుం॥ అనుజానాథ మం అగారస్మా అనగారియం పబ్బజ్జాయాతి॥ దుతియమ్పి ఖో సుదిన్నస్స కలన్దపుత్తస్స మాతాపితరో సుదిన్నం కలన్దపుత్తం ఏతదవోచుం త్వం ఖోసి। తాత సుదిన్న। అమ్హాకం ఏకపుత్తకో పియో మనాపో సుఖేధితో సుఖపరిహతో॥ న త్వం। తాత సుదిన్న। కిఞ్చి దుక్ఖస్స జానాసి॥ మరణేనపి మయం తే అకామకా వినా భవిస్సామ। కిం పన మయం తం జీవన్తం అనుజానిస్సామ అగారస్మా అనగారియం పబ్బజ్జాయాతి॥ తతియమ్పి ఖో సుదిన్నో కలన్దపుత్తో మాతాపితరో ఏతదవోచ అమ్మతాతా। యథా యథాహం భగవతా ధమ్మం దేసితం ఆజానామి। నయిదం సుకరం అగారం అజ్ఝావసతా ఏకన్తపరిపుణ్ణం ఏకన్తపరిసుద్ధం సఙ్ఖలిఖితం బ్రహ్మచరియం చరితుం। ఇచ్ఛామహం కేసమస్సుం ఓహారేత్వా కాసాయాని వత్థాని అచ్ఛాదేత్వా అగారస్మా అనగారియం పబ్బజితుం॥ అనుజానాథ మం అగారస్మా అనగారియం పబ్బజ్జాయాతి॥ తతియమ్పి ఖో సుదిన్నస్స కలన్దపుత్తస్స మాతాపితరో సుదిన్నం కలన్దపుత్తం ఏతదవోచుం త్వం ఖోసి। తాత సుదిన్న। అమ్హాకం ఏకపుత్తకో పియో మనాపో సుఖేధితో సుఖపరిహతో॥ న త్వం। తాత సుదిన్న। కిఞ్చి దుక్ఖస్స జానాసి॥ మరణేనపి మయం తే అకామకా వినా భవిస్సామ। కిం పన మయం తం జీవన్తం అనుజానిస్సామ అగారస్మా అనగారియం పబ్బజ్జాయాతి॥>
      text <౨౭>, <అథ ఖో సుదిన్నో కలన్దపుత్తో న మం మాతాపితరో అనుజానన్తి అగారస్మా అనగారియం పబ్బజ్జాయాతి। తత్థేవ అనన్తరహితాయ భూమియా నిపజ్జి ఇధేవ మే మరణం భవిస్సతి పబ్బజ్జా వాతి॥ అథ ఖో సుదిన్నో కలన్దపుత్తో ఏకమ్పి భత్తం న భుఞ్జి। ద్వేపి భత్తాని న భుఞ్జి। తీణిపి భత్తాని న భుఞ్జి। చత్తారిపి భత్తాని న భుఞ్జి। పఞ్చపి భత్తాని న భుఞ్జి। ఛపి భత్తాని న భుఞ్జి। సత్తపి భత్తాని న భుఞ్జి॥>
      text <౨౮>, <అథ ఖో సుదిన్నస్స కలన్దపుత్తస్స మాతాపితరో సుదిన్నం కలన్దపుత్తం ఏతదవోచుం త్వం ఖోసి। తాత సుదిన్న। అమ్హాకం ఏకపుత్తకో పియో మనాపో సుఖేధితో సుఖపరిహతో॥ న త్వం। తాత సుదిన్న। కిఞ్చి దుక్ఖస్స జానాసి॥ మరణేనపి మయం తే అకామకా వినా భవిస్సామ। కిం పన మయం తం జీవన్తం అనుజానిస్సామ అగారస్మా అనగారియం పబ్బజ్జాయ॥ ఉట్ఠేహి। తాత సుదిన్న। భుఞ్జ చ పివ చ పరిచారేహి చ। భుఞ్జన్తో పివన్తో పరిచారేన్తో కామే పరిభుఞ్జన్తో పుఞ్ఞాని కరోన్తో అభిరమస్సు॥ న తం మయం అనుజానామ అగారస్మా అనగారియం పబ్బజ్జాయాతి॥ ఏవం వుత్తే సుదిన్నో కలన్దపుత్తో తుణ్హీ అహోసి॥ దుతియమ్పి ఖో…పే॰… తతియమ్పి ఖో సుదిన్నస్స కలన్దపుత్తస్స మాతాపితరో సుదిన్నం కలన్దపుత్తం ఏతదవోచుం త్వం ఖోసి। తాత సుదిన్న। అమ్హాకం ఏకపుత్తకో పియో మనాపో సుఖేధితో సుఖపరిహతో॥ న త్వం। తాత సుదిన్న। కిఞ్చి దుక్ఖస్స జానాసి॥ మరణేనపి మయం తే అకామకా వినా భవిస్సామ। కిం పన మయం తం జీవన్తం అనుజానిస్సామ అగారస్మా అనగారియం పబ్బజ్జాయ॥ ఉట్ఠేహి। తాత సుదిన్న। భుఞ్జ చ పివ చ పరిచారేహి చ। భుఞ్జన్తో పివన్తో పరిచారేన్తో కామే పరిభుఞ్జన్తో పుఞ్ఞాని కరోన్తో అభిరమస్సు॥ న తం మయం అనుజానామ అగారస్మా అనగారియం పబ్బజ్జాయాతి॥ తతియమ్పి ఖో సుదిన్నో కలన్దపుత్తో తుణ్హీ అహోసి॥>
      text <అథ ఖో సుదిన్నస్స కలన్దపుత్తస్స సహాయకా యేన సుదిన్నో కలన్దపుత్తో తేనుపసఙ్కమింసు। ఉపసఙ్కమిత్వా సుదిన్నం కలన్దపుత్తం ఏతదవోచుం త్వం ఖోసి। సమ్మ సుదిన్న। మాతాపితూనం ఏకపుత్తకో పియో మనాపో సుఖేధితో సుఖపరిహతో॥ న త్వం। సమ్మ సుదిన్న। కిఞ్చి దుక్ఖస్స జానాసి॥ మరణేనపి తే మాతాపితరో అకామకా వినా భవిస్సన్తి। కిం పన తం జీవన్తం అనుజానిస్సన్తి అగారస్మా అనగారియం పబ్బజాయ॥ ఉట్ఠేహి। సమ్మ సుదిన్న। భుఞ్జ చ పివ చ పరిచారేహి చ। భుఞ్జన్తో పివన్తో పరిచారేన్తో కామే పరిభుఞ్జన్తో పుఞ్ఞాని కరోన్తో అభిరమస్సు। న తం మాతాపితరో అనుజానిస్సన్తి అగారస్మా అనగారియం పబ్బజ్జాయాతి॥ ఏవం వుత్తే। సుదిన్నో కలన్దపుత్తో తుణ్హీ అహోసి॥ దుతియమ్పి ఖో…పే॰… తతియమ్పి ఖో సుదిన్నస్స కలన్దపుత్తస్స సహాయకా సుదిన్నం కలన్దపుత్తం ఏతదవోచుం త్వం ఖోసి। సమ్మ సుదిన్న…పే॰… తతియమ్పి ఖో సుదిన్నో కలన్దపుత్తో తుణ్హీ అహోసి॥>
      text <౨౯>, <అథ ఖో సుదిన్నస్స కలన్దపుత్తస్స సహాయకా యేన సుదిన్నస్స కలన్దపుత్తస్స మాతాపితరో తేనుపసఙ్కమింసు। ఉపసఙ్కమిత్వా సుదిన్నస్స కలన్దపుత్తస్స మాతాపితరో ఏతదవోచుం అమ్మతాతా। ఏసో సుదిన్నో అనన్తరహితాయ భూమియా నిపన్నో ఇధేవ మే మరణం భవిస్సతి పబ్బజ్జా వాతి॥ సచే తుమ్హే సుదిన్నం నానుజానిస్సథ అగారస్మా అనగారియం పబ్బజ్జాయ। తత్థేవ మరణం ఆగమిస్సతి॥ సచే పన తుమ్హే సుదిన్నం అనుజానిస్సథ అగారస్మా అనగారియం పబ్బజ్జాయ। పబ్బజితమ్పి నం దక్ఖిస్సథ॥ సచే సుదిన్నో నాభిరమిస్సతి అగారస్మా అనగారియం పబ్బజ్జాయ। కా తస్స అఞ్ఞా గతి భవిస్సతి। ఇధేవ పచ్చాగమిస్సతి॥ అనుజానాథ సుదిన్నం అగారస్మా అనగారియం పబ్బజ్జాయాతి॥ అనుజానామ। తాతా। సుదిన్నం అగారస్మా అనగారియం పబ్బజ్జాయాతి॥ అథ ఖో సుదిన్నస్స కలన్దపుత్తస్స సహాయకా యేన సుదిన్నో కలన్దపుత్తో తేనుపసఙ్కమింసు। ఉపసఙ్కమిత్వా సుదిన్నం కలన్దపుత్తం ఏతదవోచుం ఉట్ఠేహి। సమ్మ సుదిన్న। అనుఞ్ఞాతోసి మాతాపితూహి అగారస్మా అనగారియం పబ్బజ్జాయాతి॥>
      text <౩౦>, <అథ ఖో సుదిన్నో కలన్దపుత్తో అనుఞ్ఞాతోమ్హి కిర మాతాపితూహి అగారస్మా అనగారియం పబ్బజ్జాయాతి। హట్ఠో ఉదగ్గో పాణినా గత్తాని పరిపుఞ్ఛన్తో వుట్ఠాసి॥ అథ ఖో సుదిన్నో కలన్దపుత్తో కతిపాహం బలం గాహేత్వా యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసన్నో ఖో సుదిన్నో కలన్దపుత్తో భగవన్తం ఏతదవోచ అనుఞ్ఞాతో అహం। భన్తే। మాతాపితూహి అగారస్మా అనగారియం పబ్బజ్జాయ॥ పబ్బాజేతు మం భగవాతి॥ అలత్థ ఖో సుదిన్నో కలన్దపుత్తో భగవతో సన్తికే పబ్బజ్జం। అలత్థ ఉపసమ్పదం॥ అచిరూపసమ్పన్నో చ పనాయస్మా సుదిన్నో ఏవరూపే ధుతగుణే సమాదాయ వత్తతి। ఆరఞ్ఞికో హోతి పిణ్డపాతికో పంసుకూలికో సపదానచారికో। అఞ్ఞతరం వజ్జిగామం ఉపనిస్సాయ విహరతి॥>
      text <తేన ఖో పన సమయేన వజ్జీ దుబ్భిక్ఖా హోతి ద్వీహితికా సేతట్ఠికా సలాకావుత్తా। న సుకరా ఉఞ్ఛేన పగ్గహేన యాపేతుం॥ అథ ఖో ఆయస్మతో సుదిన్నస్స ఏతదహోసి ఏతరహి ఖో వజ్జీ దుబ్భిక్ఖా ద్వీహితికా సేతట్ఠికా సలాకావుత్తా। న సుకరా ఉఞ్ఛేన పగ్గహేన యాపేతుం॥ బహూ ఖో పన మే వేసాలియం ఞాతీ అడ్ఢా మహద్ధనా మహాభోగా పహూతజాతరూపరజతా పహూతవిత్తూపకరణా పహూతధనధఞ్ఞా॥ యంనూనాహం ఞాతీ ఉపనిస్సాయ విహరేయ్యం॥ ఞాతీ మం నిస్సాయ దానాని దస్సన్తి పుఞ్ఞాని కరిస్సన్తి। భిక్ఖూ చ లాభం లచ్ఛన్తి। అహఞ్చ పిణ్డకేన న కిలమిస్సామీతి॥ అథ ఖో ఆయస్మా సుదిన్నో సేనాసనం సంసామేత్వా పత్తచీవరమాదాయ యేన వేసాలీ తేన పక్కామి॥ అనుపుబ్బేన యేన వేసాలీ తదవసరి॥ తత్ర సుదం ఆయస్మా సుదిన్నో వేసాలియం విహరతి మహావనే కూటాగారసాలాయం॥ అస్సోసుం ఖో ఆయస్మతో సుదిన్నస్స ఞాతకా సుదిన్నో కిర కలన్దపుత్తో వేసాలిం అనుప్పత్తోతి॥ తే ఆయస్మతో సుదిన్నస్స సట్ఠిమత్తే థాలిపాకే భత్తాభిహారం అభిహరింసు॥ అథ ఖో ఆయస్మా సుదిన్నో తే సట్ఠిమత్తే థాలిపాకే భిక్ఖూనం విస్సజ్జేత్వా పుబ్బణ్హసమయం నివాసేత్వా పత్తచీవరమాదాయ కలన్దగామం పిణ్డాయ పావిసి॥ కలన్దగామే సపదానం పిణ్డాయ చరమానో యేన సకపితు నివేసనం తేనుపసఙ్కమి॥>
      text <౩౧>, <తేన ఖో పన సమయేన ఆయస్మతో సుదిన్నస్స ఞాతిదాసీ ఆభిదోసికం కుమ్మాసం ఛడ్డేతుకామా హోతి॥ అథ ఖో ఆయస్మా సుదిన్నో తం ఞాతిదాసిం ఏతదవోచ సచే తం। భగిని। ఛడ్డనీయధమ్మం। ఇధ మే పత్తే ఆకిరాతి॥ అథ ఖో ఆయస్మతో సుదిన్నస్స ఞాతిదాసీ తం ఆభిదోసికం కుమ్మాసం ఆయస్మతో సుదిన్నస్స పత్తే ఆకిరన్తీ హత్థానఞ్చ పాదానఞ్చ సరస్స చ నిమిత్తం అగ్గహేసి॥ అథ ఖో ఆయస్మతో సుదిన్నస్స ఞాతిదాసీ యేనాయస్మతో సుదిన్నస్స మాతా తేనుపసఙ్కమి। ఉపసఙ్కమిత్వా ఆయస్మతో సుదిన్నస్స మాతరం ఏతదవోచ యగ్ఘేయ్యే। జానేయ్యాసి। అయ్యపుత్తో సుదిన్నో అనుప్పత్తోతి॥ సచే। జే। త్వం సచ్చం భణసి। అదాసిం తం కరోమీతి॥>
      text <౩౨>, <తేన ఖో పన సమయేన ఆయస్మా సుదిన్నో తం ఆభిదోసికం కుమ్మాసం అఞ్ఞతరం కుట్టమూలం నిస్సాయ పరిభుఞ్జతి॥ పితాపి ఖో ఆయస్మతో సుదిన్నస్స కమ్మన్తా ఆగచ్ఛన్తో అద్దస ఆయస్మన్తం సుదిన్నం తం ఆభిదోసికం కుమ్మాసం అఞ్ఞతరం కుట్టమూలం నిస్సాయ పరిభుఞ్జన్తం॥ దిస్వాన యేనాయస్మా సుదిన్నో తేనుపసఙ్కమి। ఉపసఙ్కమిత్వా ఆయస్మన్తం సుదిన్నం ఏతదవోచ అత్థి నామ। తాత సుదిన్న। ఆభిదోసికం కుమ్మాసం పరిభుఞ్జిస్ససి॥ నను నామ। తాత సుదిన్న। సకం గేహం గన్తబ్బన్తి॥ అగమిమ్హ ఖో తే గహపతి। గేహం॥ తతోయం ఆభిదోసికో కుమ్మాసోతి॥ అథ ఖో ఆయస్మతో సుదిన్నస్స పితా ఆయస్మతో సుదిన్నస్స బాహాయం గహేత్వా ఆయస్మన్తం సుదిన్నం ఏతదవోచ ఏహి। తాత సుదిన్న। ఘరం గమిస్సామాతి॥ అథ ఖో ఆయస్మా సుదిన్నో యేన సకపితు నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ అథ ఖో ఆయస్మతో సుదిన్నస్స పితా ఆయస్మన్తం సుదిన్నం ఏతదవోచ భుఞ్జ। తాత సుదిన్నాతి॥ అలం। గహపతి। కతం మే అజ్జ భత్తకిచ్చన్తి॥ అధివాసేహి। తాత సుదిన్న। స్వాతనాయ భత్తన్తి॥ అధివాసేసి ఖో ఆయస్మా సుదిన్నో తుణ్హీభావేన॥ అథ ఖో ఆయస్మా సుదిన్నో ఉట్ఠాయాసనా పక్కామి॥>
      text <౩౩>, <అథ ఖో ఆయస్మతో సుదిన్నస్స మాతా తస్సా రత్తియా అచ్చయేన హరితేన గోమయేన పథవిం ఓపుఞ్జాపేత్వా ద్వే పుఞ్జే కారాపేసి ఏకం హిరఞ్ఞస్స। ఏకం సువణ్ణస్స॥ తావ మహన్తా పుఞ్జా అహేసుం। ఓరతో ఠితో పురిసో పారతో ఠితం పురిసం న పస్సతి। పారతో ఠితో పురిసో ఓరతో ఠితం పురిసం న పస్సతి॥ తే పుఞ్జే కిలఞ్జేహి పటిచ్ఛాదాపేత్వా మజ్ఝే ఆసనం పఞ్ఞాపేత్వా తిరోకరణీయం పరిక్ఖిపిత్వా ఆయస్మతో సుదిన్నస్స పురాణదుతియికం ఆమన్తేసి తేన హి। వధు। యేన అలఙ్కారేన అలఙ్కతా పుత్తస్స మే సుదిన్నస్స పియా అహోసి మనాపా తేన అలఙ్కారేన అలఙ్కరాతి॥ ఏవం। అయ్యేతి। ఖో ఆయస్మతో సుదిన్నస్స పురాణదుతియికా ఆయస్మతో సుదిన్నస్స మాతుయా పచ్చస్సోసి॥>
      text <౩౪>, <అథ ఖో ఆయస్మా సుదిన్నో పుబ్బణ్హసమయం నివాసేత్వా పత్తచీవరమాదాయ యేన సకపితు నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ అథ ఖో ఆయస్మతో సుదిన్నస్స పితా యేనాయస్మా సుదిన్నో తేనుపసఙ్కమి। ఉపసఙ్కమిత్వా తే పుఞ్జే వివరాపేత్వా ఆయస్మన్తం సుదిన్నం ఏతదవోచ ఇదం తే। తాత సుదిన్న। మాతు మత్తికం ఇత్థికాయ ఇత్థిధనం। అఞ్ఞం పేత్తికం అఞ్ఞం పితామహం॥ లబ్భా। తాత సుదిన్న। హీనాయావత్తిత్వా భోగా చ భుఞ్జితుం పుఞ్ఞాని చ కాతుం॥ ఏహి త్వం। తాత సుదిన్న। హీనాయావత్తిత్వా భోగే చ భుఞ్జస్సు పుఞ్ఞాని చ కరోహీతి॥ తాత। న ఉస్సహామి న విసహామి। అభిరతో అహం బ్రహ్మచరియం చరామీతి॥ దుతియమ్పి ఖో…పే॰… తతియమ్పి ఖో ఆయస్మతో సుదిన్నస్స పితా ఆయస్మన్తం సుదిన్నం ఏతదవోచ ఇదం తే। తాత సుదిన్న। మాతు మత్తికం। ఇత్థికాయ ఇత్థిధనం। అఞ్ఞం పేత్తికం। అఞ్ఞం పితామహం॥ లబ్భా। తాత సుదిన్న। హీనాయావత్తిత్వా భోగా చ భుఞ్జితుం పుఞ్ఞాని చ కాతుం॥ ఏహి త్వం। తాత సుదిన్న। హీనాయావత్తిత్వా భోగే చ భుఞ్జస్సు పుఞ్ఞాని చ కరోహీతి॥ వదేయ్యామ ఖో తం। గహపతి। సచే త్వం నాతికడ్ఢేయ్యాసీతి॥ వదేహి। తాత సుదిన్నాతి॥ తేన హి త్వం। గహపతి। మహన్తే మహన్తే సాణిపసిబ్బకే కారాపేత్వా హిరఞ్ఞసువణ్ణస్స పూరాపేత్వా సకటేహి నిబ్బాహాపేత్వా మజ్ఝే గఙ్గాయ సోతే ఓపాతేహి॥ తం కిస్స హేతు॥ యఞ్హి తే। గహపతి। భవిస్సతి తతోనిదానం భయం వా ఛమ్భితత్తం వా లోమహంసో వా ఆరక్ఖో వా సో తే న భవిస్సతీతి॥ ఏవం వుత్తే। ఆయస్మతో సుదిన్నస్స పితా అనత్తమనో అహోసి కథఞ్హి నామ పుత్తో సుదిన్నో ఏవం వక్ఖతీతి॥>
      text <౩౫>, <అథ ఖో ఆయస్మతో సుదిన్నస్స పితా ఆయస్మతో సుదిన్నస్స పురాణదుతియికం ఆమన్తేసి తేన హి। వధు। త్వం పియా చ మనాపా చ॥ అప్పేవ నామ పుత్తో సుదిన్నో తుయ్హమ్పి వచనం కరేయ్యాతి॥ అథ ఖో ఆయస్మతో సుదిన్నస్స పురాణదుతియికా ఆయస్మతో సుదిన్నస్స పాదేసు గహేత్వా ఆయస్మన్తం సుదిన్నం ఏతదవోచ కీదిసా నామ తా। అయ్యపుత్త। అచ్ఛరాయో యాసం త్వం హేతు బ్రహ్మచరియం చరసీతి॥ న ఖో అహం। భగిని। అచ్ఛరానం హేతు బ్రహ్మచరియం చరామీతి॥ అథ ఖో ఆయస్మతో సుదిన్నస్స పురాణదుతియికా అజ్జతగ్గే మం అయ్యపుత్తో సుదిన్నో భగినివాదేన సముదాచరతీతి। తత్థేవ ముచ్ఛితా పపతా॥>
      text <అథ ఖో ఆయస్మా సుదిన్నో పితరం ఏతదవోచ సచే। గహపతి। భోజనం దాతబ్బం దేథ। మా నో విహేఠయిత్థాతి॥ భుఞ్జ। తాత సుదిన్నాతి॥ అథ ఖో ఆయస్మతో సుదిన్నస్స మాతా చ పితా చ ఆయస్మన్తం సుదిన్నం పణీతేన ఖాదనీయేన భోజనీయేన సహత్థా సన్తప్పేసుం సమ్పవారేసుం॥ అథ ఖో ఆయస్మతో సుదిన్నస్స మాతా ఆయస్మన్తం సుదిన్నం భుత్తావిం ఓనీతపత్తపాణిం ఏతదవోచ ఇదం। తాత సుదిన్న। కులం అడ్ఢం మహద్ధనం మహాభోగం పహూతజాతరూపరజతం పహూతవిత్తూపకరణం పహూతధనధఞ్ఞం॥ లబ్భా। తాత సుదిన్న। హీనాయావత్తిత్వా భోగా చ భుఞ్జితుం పుఞ్ఞాని చ కాతుం॥ ఏహి త్వం। తాత సుదిన్న। హీనాయావత్తిత్వా భోగే చ భుఞ్జస్సు పుఞ్ఞాని చ కరోహీతి॥ అమ్మ। న ఉస్సహామి న విసహామి। అభిరతో అహం బ్రహ్మచరియం చరామీతి॥ దుతియమ్పి ఖో…పే॰… తతియమ్పి ఖో ఆయస్మతో సుదిన్నస్స మాతా ఆయస్మన్తం సుదిన్నం ఏతదవోచ ఇదం। తాత సుదిన్న। కులం అడ్ఢం మహద్ధనం మహాభోగం పహూతజాతరూపరజతం పహూతవిత్తూపకరణం పహూతధనధఞ్ఞం॥ తేన హి। తాత సుదిన్న। బీజకమ్పి దేహి మా నో అపుత్తకం సాపతేయ్యం లిచ్ఛవయో అతిహరాపేసున్తి॥ ఏతం ఖో మే। అమ్మ। సక్కా కాతున్తి॥ కహం పన। తాత సుదిన్న। ఏతరహి విహరసీతి॥ మహావనే। అమ్మాతి॥ అథ ఖో ఆయస్మా సుదిన్నో ఉట్ఠాయాసనా పక్కామి॥>
      text <౩౬>, <అథ ఖో ఆయస్మతో సుదిన్నస్స మాతా ఆయస్మతో సుదిన్నస్స పురాణదుతియికం ఆమన్తేసి తేన హి। వధు। యదా ఉతునీ హోసి। పుప్ఫం తే ఉప్పన్నం హోతి। అథ మే ఆరోచేయ్యాసీతి॥ ఏవం అయ్యేతి ఖో ఆయస్మతో సుదిన్నస్స పురాణదుతియికా ఆయస్మతో సుదిన్నస్స మాతుయా పచ్చస్సోసి॥ అథ ఖో ఆయస్మతో సుదిన్నస్స పురాణదుతియికా నచిరస్సేవ ఉతునీ అహోసి। పుప్ఫంసా ఉప్పజ్జి॥ అథ ఖో ఆయస్మతో సుదిన్నస్స పురాణదుతియికా ఆయస్మతో సుదిన్నస్స మాతరం ఏతదవోచ ఉతునీమ్హి। అయ్యే। పుప్ఫం మే ఉప్పన్నన్తి॥ తేన హి। వధు। యేన అలఙ్కారేన అలఙ్కతా పుత్తస్స సుదిన్నస్స పియా అహోసి మనాపా తేన అలఙ్కారేన అలఙ్కరాతి॥ ఏవం అయ్యేతి ఖో ఆయస్మతో సుదిన్నస్స పురాణదుతియికా ఆయస్మతో సుదిన్నస్స మాతుయా పచ్చస్సోసి॥ అథ ఖో ఆయస్మతో సుదిన్నస్స మాతా ఆయస్మతో సుదిన్నస్స పురాణదుతియికం ఆదాయ యేన మహావనం యేనాయస్మా సుదిన్నో తేనుపసఙ్కమి। ఉపసఙ్కమిత్వా ఆయస్మన్తం సుదిన్నం ఏతదవోచ ఇదం। తాత సుదిన్న। కులం అడ్ఢం మహద్ధనం మహాభోగం పహూతజాతరూపరజతం పహూతవిత్తూపకరణం పహూతధనధఞ్ఞం॥ లబ్భా। తాత సుదిన్న। హీనాయావత్తిత్వా భోగా చ భుఞ్జితుం పుఞ్ఞాని చ కాతుం॥ ఏహి త్వం। తాత సుదిన్న। హీనాయావత్తిత్వా భోగే చ భుఞ్జస్సు పుఞ్ఞాని చ కరోహీతి॥ అమ్మ। న ఉస్సహామి న విసహామి। అభిరతో అహం బ్రహ్మచరియం చరామీతి॥ దుతియమ్పి ఖో…పే॰… తతియమ్పి ఖో ఆయస్మతో సుదిన్నస్స మాతా ఆయస్మన్తం సుదిన్నం ఏతదవోచ ఇదం। తాత సుదిన్న। కులం అడ్ఢం మహద్ధనం మహాభోగం పహూతజాతరూపరజతం పహూతవిత్తూపకరణం పహూతధనధఞ్ఞం॥ తేన హి। తాత సుదిన్న। బీజకమ్పి దేహి మా నో అపుత్తకం సాపతేయ్యం లిచ్ఛవయో అతిహరాపేసున్తి॥ ఏతం ఖో మే। అమ్మ। సక్కా కాతున్తి। పురాణదుతియికాయ బాహాయం గహేత్వా మహావనం అజ్ఝోగాహేత్వా అపఞ్ఞత్తే సిక్ఖాపదే అనాదీనవదస్సో పురాణదుతియికాయ తిక్ఖత్తుం మేథునం ధమ్మం అభివిఞ్ఞాపేసి॥ సా తేన గబ్భం గణ్హి॥ భుమ్మా దేవా సద్దమనుస్సావేసుం నిరబ్బుదో వత। భో। భిక్ఖుసఙ్ఘో నిరాదీనవో। సుదిన్నేన కలన్దపుత్తేన అబ్బుదం ఉప్పాదితం। ఆదీనవో ఉప్పాదితోతి॥ భుమ్మానం దేవానం సద్దం సుత్వా చాతుమహారాజికా దేవా సద్దమనుస్సావేసుం…పే॰… తావతింసా దేవా… యామా దేవా … తుసితా దేవా… నిమ్మానరతీ దేవా… పరనిమ్మితవసవత్తీ దేవా… బ్రహ్మకాయికా దేవా సద్దమనుస్సావేసుం నిరబ్బుదో వత। భో। భిక్ఖుసఙ్ఘో నిరాదీనవో। సుదిన్నేన కలన్దపుత్తేన అబ్బుదం ఉప్పాదితం। ఆదీనవో ఉప్పాదితోతి॥ ఇతిహ తేన ఖణేన తేన ముహుత్తేన యావ బ్రహ్మలోకా సద్దో అబ్భుగ్గచ్ఛి॥>
      text <అథ ఖో ఆయస్మతో సుదిన్నస్స పురాణదుతియికా తస్స గబ్భస్స పరిపాకమన్వాయ పుత్తం విజాయి॥ అథ ఖో ఆయస్మతో సుదిన్నస్స సహాయకా తస్స దారకస్స బీజకోతి నామం అకంసు॥ ఆయస్మతో సుదిన్నస్స పురాణదుతియికాయ బీజకమాతాతి నామం అకంసు॥ ఆయస్మతో సుదిన్నస్స బీజకపితాతి నామం అకంసు॥ తే అపరేన సమయేన ఉభో అగారస్మా అనగారియం పబ్బజిత్వా అరహత్తం సచ్ఛాకంసు॥>
      text <౩౭>, <అథ ఖో ఆయస్మతో సుదిన్నస్స అహుదేవ కుక్కుచ్చం। అహు విప్పటిసారో అలాభా వత మే। న వత మే లాభా॥ దుల్లద్ధం వత మే। న వత మే సులద్ధం॥ యోహం ఏవం స్వాక్ఖాతే ధమ్మవినయే పబ్బజిత్వా నాసక్ఖిం యావజీవం పరిపుణ్ణం పరిసుద్ధం బ్రహ్మచరియం చరితున్తి॥ సో తేనేవ కుక్కుచ్చేన తేన విప్పటిసారేన కిసో అహోసి లూఖో దుబ్బణ్ణో ఉప్పణ్డుప్పణ్డుకజాతో ధమనిసన్థతగత్తో అన్తోమనో లీనమనో దుక్ఖీ దుమ్మనో విప్పటిసారీ పజ్ఝాయి॥>
      text <౩౮>, <అథ ఖో ఆయస్మతో సుదిన్నస్స సహాయకా భిక్ఖూ ఆయస్మన్తం సుదిన్నం ఏతదవోచుం పుబ్బే ఖో త్వం। ఆవుసో సుదిన్న। వణ్ణవా అహోసి పీణిన్ద్రియో పసన్నముఖవణ్ణో విప్పసన్నఛవివణ్ణో। సో దాని త్వం ఏతరహి కిసో లూఖో దుబ్బణ్ణో ఉప్పణ్డుప్పణ్డుకజాతో ధమనిసన్థతగత్తో అన్తోమనో లీనమనో దుక్ఖీ దుమ్మనో విప్పటిసారీ పజ్ఝాయసి॥ కచ్చి నో త్వం। ఆవుసో సుదిన్న। అనభిరతో బ్రహ్మచరియం చరసీతి॥ న ఖో అహం। ఆవుసో। అనభిరతో బ్రహ్మచరియం చరామి॥ అత్థి మే పాపకమ్మం కతం। పురాణదుతియికాయ మేథునో ధమ్మో పటిసేవితో। తస్స మయ్హం। ఆవుసో। అహుదేవ కుక్కుచ్చం అహు విప్పటిసారో అలాభా వత మే। న వత మే లాభా। దుల్లద్ధం వత మే। న వత మే సులద్ధం। యోహం ఏవం స్వాక్ఖాతే ధమ్మవినయే పబ్బజిత్వా నాసక్ఖిం యావజీవం పరిపుణ్ణం పరిసుద్ధం బ్రహ్మచరియం చరితున్తి॥ అలఞ్హి తే। ఆవుసో సుదిన్న। కుక్కుచ్చాయ అలం విప్పటిసారాయ యం త్వం ఏవం స్వాక్ఖాతే ధమ్మవినయే పబ్బజిత్వా న సక్ఖిస్ససి యావజీవం పరిపుణ్ణం పరిసుద్ధం బ్రహ్మచరియం చరితుం॥ నను। ఆవుసో। భగవతా అనేకపరియాయేన విరాగాయ ధమ్మో దేసితో। నో సరాగాయ। విసంయోగాయ ధమ్మో దేసితో। నో సంయోగాయ। అనుపాదానాయ ధమ్మో దేసితో। నో సఉపాదానాయ॥ తత్థ నామ త్వం। ఆవుసో। భగవతా విరాగాయ ధమ్మే దేసితే సరాగాయ చేతేస్ససి। విసంయోగాయ ధమ్మే దేసితే సంయోగాయ చేతేస్ససి। అనుపాదానాయ ధమ్మే దేసితే సఉపాదానాయ చేతేస్ససి॥ నను। ఆవుసో। భగవతా అనేకపరియాయేన రాగవిరాగాయ ధమ్మో దేసితో। మదనిమ్మదనాయ పిపాసవినయాయ ఆలయసముగ్ఘాతాయ వట్టుపచ్ఛేదాయ తణ్హాక్ఖయాయ విరాగాయ నిరోధాయ నిబ్బానాయ ధమ్మో దేసితో॥ నను। ఆవుసో। భగవతా అనేకపరియాయేన కామానం పహానం అక్ఖాతం। కామసఞ్ఞానం పరిఞ్ఞా అక్ఖాతా। కామపిపాసానం పటివినయో అక్ఖాతో। కామవితక్కానం సముగ్ఘాతో అక్ఖాతో। కామపరిళాహానం వూపసమో అక్ఖాతో॥ నేతం। ఆవుసో। అప్పసన్నానం వా పసాదాయ। పసన్నానం వా భియ్యోభావాయ॥ అథ ఖ్వేతం। ఆవుసో। అప్పసన్నానఞ్చేవ అప్పసాదాయ పసన్నానఞ్చ ఏకచ్చానం అఞ్ఞథత్తాయాతి॥>
      text <౩౯>, <అథ ఖో తే భిక్ఖూ ఆయస్మన్తం సుదిన్నం అనేకపరియాయేన విగరహిత్వా భగవతో ఏతమత్థం ఆరోచేసుం॥ అథ ఖో భగవా ఏతస్మిం నిదానే ఏతస్మిం పకరణే భిక్ఖుసఙ్ఘం సన్నిపాతాపేత్వా ఆయస్మన్తం సుదిన్నం పటిపుచ్ఛి సచ్చం కిర త్వం। సుదిన్న। పురాణదుతియికాయ మేథునం ధమ్మం పటిసేవీతి॥ సచ్చం। భగవాతి॥ విగరహి బుద్ధో భగవా అననుచ్ఛవికం। మోఘపురిస। అననులోమికం అప్పటిరూపం అస్సామణకం అకప్పియం అకరణీయం॥ కథఞ్హి నామ త్వం। మోఘపురిస। ఏవం స్వాక్ఖాతే ధమ్మవినయే పబ్బజిత్వా న సక్ఖిస్ససి యావజీవం పరిపుణ్ణం పరిసుద్ధం బ్రహ్మచరియం చరితుం॥ నను మయా। మోఘపురిస। అనేకపరియాయేన విరాగాయ ధమ్మో దేసితో। నో సరాగాయ। విసంయోగాయ ధమ్మో దేసితో। నో సంయోగాయ। అనుపాదానాయ ధమ్మో దేసితో। నో సఉపాదానాయ॥ తత్థ నామ త్వం। మోఘపురిస। మయా విరాగాయ ధమ్మే దేసితే సరాగాయ చేతేస్ససి। విసంయోగాయ ధమ్మే దేసితే సంయోగాయ చేతేస్ససి। అనుపాదానాయ ధమ్మే దేసితే సఉపాదానాయ చేతేస్ససి॥ నను మయా। మోఘపురిస। అనేకపరియాయేన రాగవిరాగాయ ధమ్మో దేసితో॥ మదనిమ్మదనాయ పిపాసవినయాయ ఆలయసముగ్ఘాతాయ వట్టుపచ్ఛేదాయ తణ్హాక్ఖయాయ విరాగాయ నిరోధాయ నిబ్బానాయ ధమ్మో దేసితో॥ నను మయా। మోఘపురిస। అనేకపరియాయేన కామానం పహానం అక్ఖాతం। కామసఞ్ఞానం పరిఞ్ఞా అక్ఖాతా। కామపిపాసానం పటివినయో అక్ఖాతో। కామవితక్కానం సముగ్ఘాతో అక్ఖాతో। కామపరిళాహానం వూపసమో అక్ఖాతో॥ వరం తే। మోఘపురిస। ఆసివిసస్స ఘోరవిసస్స ముఖే అఙ్గజాతం పక్ఖిత్తం। న త్వేవ మాతుగామస్స అఙ్గజాతే అఙ్గజాతం పక్ఖిత్తం॥ వరం తే। మోఘపురిస। కణ్హసప్పస్స ముఖే అఙ్గజాతం పక్ఖిత్తం। న త్వేవ మాతుగామస్స అఙ్గజాతే అఙ్గజాతం పక్ఖిత్తం॥ వరం తే। మోఘపురిస। అఙ్గారకాసుయా ఆదిత్తాయ సమ్పజ్జలితాయ సజోతిభూతాయ అఙ్గజాతం పక్ఖిత్తం। న త్వేవ మాతుగామస్స అఙ్గజాతే అఙ్గజాతం పక్ఖిత్తం॥ తం కిస్స హేతు॥ తతోనిదానఞ్హి। మోఘపురిస। మరణం వా నిగచ్ఛేయ్య మరణమత్తం వా దుక్ఖం। న త్వేవ తప్పచ్చయా కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జేయ్య॥ ఇతోనిదానఞ్చ ఖో। మోఘపురిస। కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జేయ్య॥ తత్థ నామ త్వం। మోఘపురిస। యం త్వం అసద్ధమ్మం గామధమ్మం వసలధమ్మం దుట్ఠుల్లం ఓదకన్తికం రహస్సం ద్వయంద్వయసమాపత్తిం సమాపజ్జిస్ససి। బహూనం ఖో త్వం। మోఘపురిస। అకుసలానం ధమ్మానం ఆదికత్తా పుబ్బఙ్గమో॥ నేతం। మోఘపురిస। అప్పసన్నానం వా పసాదాయ। పసన్నానం వా భియ్యోభావాయ। అథ ఖ్వేతం। మోఘపురిస। అప్పసన్నానఞ్చేవ అప్పసాదాయ। పసన్నానఞ్చ ఏకచ్చానం అఞ్ఞథత్తాయాతి॥>
      text <అథ ఖో భగవా ఆయస్మన్తం సుదిన్నం అనేకపరియాయేన విగరహిత్వా దుబ్భరతాయ దుప్పోసతాయ మహిచ్ఛతాయ అసన్తుట్ఠితాయ సఙ్గణికాయ కోసజ్జస్స అవణ్ణం భాసిత్వా అనేకపరియాయేన సుభరతాయ సుపోసతాయ అప్పిచ్ఛస్స సన్తుట్ఠస్స సల్లేఖస్స ధుతస్స పాసాదికస్స అపచయస్స వీరియారమ్భస్స వణ్ణం భాసిత్వా భిక్ఖూనం తదనుచ్ఛవికం తదనులోమికం ధమ్మిం కథం కత్వా భిక్ఖూ ఆమన్తేసి తేన హి। భిక్ఖవే। భిక్ఖూనం సిక్ఖాపదం పఞ్ఞపేస్సామి దస అత్థవసే పటిచ్చ సఙ్ఘసుట్ఠుతాయ। సఙ్ఘఫాసుతాయ। దుమ్మఙ్కూనం పుగ్గలానం నిగ్గహాయ। పేసలానం భిక్ఖూనం ఫాసువిహారాయ। దిట్ఠధమ్మికానం ఆసవానం సంవరాయ। సమ్పరాయికానం ఆసవానం పటిఘాతాయ। అప్పసన్నానం పసాదాయ। పసన్నానం భియ్యోభావాయ। సద్ధమ్మట్ఠితియా। వినయానుగ్గహాయ॥ ఏవఞ్చ పన। భిక్ఖవే। ఇమం సిక్ఖాపదం ఉద్దిసేయ్యాథ>
      text <యో పన భిక్ఖు మేథునం ధమ్మం పటిసేవేయ్య। పారాజికో హోతి అసంవాసోతి॥>
      text <ఏవఞ్చిదం భగవతా భిక్ఖూనం సిక్ఖాపదం పఞ్ఞత్తం హోతి॥>
      stand <సుదిన్నభాణవారో నిట్ఠితో॥>
    text <మక్కటీవత్థు>
      text <౪౦>, <తేన ఖో పన సమయేన అఞ్ఞతరో భిక్ఖు వేసాలియం మహావనే మక్కటిం ఆమిసేన ఉపలాపేత్వా తస్సా మేథునం ధమ్మం పటిసేవతి॥ అథ ఖో సో భిక్ఖు పుబ్బణ్హసమయం నివాసేత్వా పత్తచీవరం ఆదాయ వేసాలిం పిణ్డాయ పావిసి॥ తేన ఖో పన సమయేన సమ్బహులా భిక్ఖూ సేనాసనచారికం ఆహిణ్డన్తా యేన తస్స భిక్ఖునో విహారో తేనుపసఙ్కమింసు॥ అద్దస ఖో సా మక్కటీ తే భిక్ఖూ దూరతోవ ఆగచ్ఛన్తే॥ దిస్వాన యేన తే భిక్ఖూ తేనుపసఙ్కమి। ఉపసఙ్కమిత్వా తేసం భిక్ఖూనం పురతో కటిమ్పి చాలేసి ఛేప్పమ్పి చాలేసి। కటిమ్పి ఓడ్డి। నిమిత్తమ్పి అకాసి॥ అథ ఖో తేసం భిక్ఖూనం ఏతదహోసి నిస్సంసయం ఖో సో భిక్ఖు ఇమిస్సా మక్కటియా మేథునం ధమ్మం పటిసేవతీతి॥ ఏకమన్తం నిలీయింసు॥ అథ ఖో సో భిక్ఖు వేసాలియం పిణ్డాయ చరిత్వా పిణ్డపాతం ఆదాయ పటిక్కమి॥>
      text <౪౧>, <అథ ఖో సా మక్కటీ యేన సో భిక్ఖు తేనుపసఙ్కమి॥ అథ ఖో సో భిక్ఖు తం పిణ్డపాతం ఏకదేసం భుఞ్జిత్వా ఏకదేసం తస్సా మక్కటియా అదాసి॥ అథ ఖో సా మక్కటీ తం పిణ్డపాతం భుఞ్జిత్వా తస్స భిక్ఖునో కటిం ఓడ్డి॥ అథ ఖో సో భిక్ఖు తస్సా మక్కటియా మేథునం ధమ్మం పటిసేవతి॥ అథ ఖో తే భిక్ఖూ తం భిక్ఖుం ఏతదవోచుం నను। ఆవుసో। భగవతా సిక్ఖాపదం పఞ్ఞత్తం। కిస్స త్వం। ఆవుసో। మక్కటియా మేథునం ధమ్మం పటిసేవసీతి॥ సచ్చం। ఆవుసో। భగవతా సిక్ఖాపదం పఞ్ఞత్తం। తఞ్చ ఖో మనుస్సిత్థియా। నో తిరచ్ఛానగతాయాతి॥ నను। ఆవుసో। తథేవ తం హోతి॥ అననుచ్ఛవికం। ఆవుసో। అననులోమికం అప్పటిరూపం అస్సామణకం అకప్పియం అకరణీయం॥ కథఞ్హి నామ త్వం। ఆవుసో। ఏవం స్వాక్ఖాతే ధమ్మవినయే పబ్బజిత్వా న సక్ఖిస్ససి యావజీవం పరిపుణ్ణం పరిసుద్ధం బ్రహ్మచరియం చరితుం॥ నను। ఆవుసో। భగవతా అనేకపరియాయేన విరాగాయ ధమ్మో దేసితో। నో సరాగాయ…పే॰… కామపరిళాహానం వూపసమో అక్ఖాతో॥ నేతం। ఆవుసో। అప్పసన్నానం వా పసాదాయ పసన్నానం వా భియ్యోభావాయ॥ అథ ఖ్వేతం। ఆవుసో। అప్పసన్నానఞ్చేవ అప్పసాదాయ। పసన్నానఞ్చ ఏకచ్చానం అఞ్ఞథత్తాయాతి॥ అథ ఖో తే భిక్ఖూ తం భిక్ఖుం అనేకపరియాయేన విగరహిత్వా భగవతో ఏతమత్థం అరోచేసుం॥>
      text <౪౨>, <అథ ఖో భగవా ఏతస్మిం నిదానే ఏతస్మిం పకరణే భిక్ఖుసఙ్ఘం సన్నిపాతాపేత్వా తం భిక్ఖుం పటిపుచ్ఛి సచ్చం కిర త్వం। భిక్ఖు। మక్కటియా మేథునం ధమ్మం పటిసేవీతి॥ సచ్చం। భగవాతి॥ విగరహి బుద్ధో భగవా అననుచ్ఛవికం। మోఘపురిస। అననులోమికం అప్పతిరూపం అస్సామణకం అకప్పియం అకరణీయం॥ కథఞ్హి నామ త్వం। మోఘపురిస। ఏవం స్వాక్ఖాతే ధమ్మవినయే పబ్బజిత్వా న సక్ఖిస్ససి యావజీవం పరిపుణ్ణం పరిసుద్ధం బ్రహ్మచరియం చరితుం॥ నను మయా। మోఘపురిస। అనేకపరియాయేన విరాగాయ ధమ్మో దేసితో। నో సరాగాయ …పే॰… కామపరిళాహానం వూపసమో అక్ఖాతో॥ వరం తే। మోఘపురిస। ఆసీవిసస్స ఘోరవిసస్స ముఖే అఙ్గజాతం పక్ఖిత్తం। న త్వేవ మక్కటియా అఙ్గజాతే అఙ్గజాతం పక్ఖిత్తం॥ వరం తే। మోఘపురిస। కణ్హసప్పస్స ముఖే అఙ్గజాతం పక్ఖిత్తం। న త్వేవ మక్కటియా అఙ్గజాతే అఙ్గజాతం పక్ఖిత్తం॥ వరం తే। మోఘపురిస। అఙ్గారకాసుయా ఆదిత్తాయ సమ్పజ్జలితాయ సజోతిభూతాయ అఙ్గజాతం పక్ఖిత్తం। న త్వేవ మక్కటియా అఙ్గజాతే అఙ్గజాతం పక్ఖిత్తం॥ తం కిస్స హేతు॥ తతోనిదానఞ్హి। మోఘపురిస। మరణం వా నిగచ్ఛేయ్య మరణమత్తం వా దుక్ఖం। న త్వేవ తప్పచ్చయా కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జేయ్య॥ ఇతోనిదానఞ్చ ఖో। మోఘపురిస। కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జేయ్య॥ తత్థ నామ త్వం। మోఘపురిస। యం త్వం అసద్ధమ్మం గామధమ్మం వసలధమ్మం దుట్ఠుల్లం ఓదకన్తికం రహస్సం ద్వయంద్వయసమాపత్తిం సమాపజ్జిస్ససి॥ నేతం। మోఘపురిస। అప్పసన్నానం వా పసాదాయ…పే॰… ఏవఞ్చ పన। భిక్ఖవే। ఇమం సిక్ఖాపదం ఉద్దిసేయ్యాథ>
      text <యో పన భిక్ఖు మేథునం ధమ్మం పటిసేవేయ్య అన్తమసో తిరచ్ఛానగతాయపి। పారాజికో హోతి అసంవాసోతి॥>
      text <ఏవఞ్చిదం భగవతా భిక్ఖూనం సిక్ఖాపదం పఞ్ఞత్తం హోతి॥>
      stand <మక్కటీవత్థు నిట్ఠితం॥>
    text <సన్థతభాణవారో>
      text <౪౩>, <తేన ఖో పన సమయేన సమ్బహులా వేసాలికా వజ్జిపుత్తకా భిక్ఖూ యావదత్థం భుఞ్జింసు। యావదత్థం సుపింసు। యావదత్థం న్హాయింసు॥ యావదత్థం భుఞ్జిత్వా యావదత్థం సుపిత్వా యావదత్థం న్హాయిత్వా అయోనిసో మనసి కరిత్వా సిక్ఖం అపచ్చక్ఖాయ దుబ్బల్యం అనావికత్వా మేథునం ధమ్మం పటిసేవింసు॥ తే అపరేన సమయేన ఞాతిబ్యసనేనపి ఫుట్ఠా భోగబ్యసనేనపి ఫుట్ఠా రోగబ్యసనేనపి ఫుట్ఠా ఆయస్మన్తం ఆనన్దం ఉపసఙ్కమిత్వా ఏవం వదన్తి న మయం। భన్తే ఆనన్ద। బుద్ధగరహినో న ధమ్మగరహినో న సఙ్ఘగరహినో। అత్తగరహినో మయం। భన్తే ఆనన్ద। అనఞ్ఞగరహినో॥ మయమేవమ్హా అలక్ఖికా మయం అప్పపుఞ్ఞా। యే మయం ఏవం స్వాక్ఖాతే ధమ్మవినయే పబ్బజిత్వా నాసక్ఖిమ్హా యావజీవం పరిపుణ్ణం పరిసుద్ధం బ్రహ్మచరియం చరితుం॥ ఇదాని చేపి మయం। భన్తే ఆనన్ద। లభేయ్యామ భగవతో సన్తికే పబ్బజ్జం లభేయ్యామ ఉపసమ్పదం। ఇదానిపి మయం విపస్సకా కుసలానం ధమ్మానం పుబ్బరత్తాపరరత్తం బోధిపక్ఖికానం ధమ్మానం భావనానుయోగమనుయుత్తా విహరేయ్యామ॥ సాధు। భన్తే ఆనన్ద। భగవతో ఏతమత్థం ఆరోచేహీతి॥ ఏవమావుసోతి ఖో ఆయస్మా ఆనన్దో వేసాలికానం వజ్జిపుత్తకానం పటిస్సుణిత్వా యేన భగవా తేనుపసఙ్కమి। ఉపసఙ్కమిత్వా భగవతో ఏతమత్థం ఆరోచేసి॥>
      text <అట్ఠానమేతం। ఆనన్ద। అనవకాసో యం తథాగతో వజ్జీనం వా వజ్జిపుత్తకానం వా కారణా సావకానం పారాజికం సిక్ఖాపదం పఞ్ఞత్తం సమూహనేయ్యాతి॥>
      text <అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి యో। భిక్ఖవే। సిక్ఖం అపచ్చక్ఖాయ దుబ్బల్యం అనావికత్వా మేథునం ధమ్మం పటిసేవతి సో ఆగతో న ఉపసమ్పాదేతబ్బో। యో చ ఖో। భిక్ఖవే। సిక్ఖం పచ్చక్ఖాయ దుబ్బల్యం ఆవికత్వా మేథునం ధమ్మం పటిసేవతి సో ఆగతో ఉపసమ్పాదేతబ్బో॥ ఏవఞ్చ పన। భిక్ఖవే। ఇమం సిక్ఖాపదం ఉద్దిసేయ్యాథ>
      text <౪౪>, <యో పన భిక్ఖు భిక్ఖూనం సిక్ఖాసాజీవసమాపన్నో సిక్ఖం అపచ్చక్ఖాయ దుబ్బల్యం అనావికత్వా మేథునం ధమ్మం పటిసేవేయ్య అన్తమసో తిరచ్ఛానగతాయపి। పారాజికో హోతి అసంవాసోతి॥>
      text <౪౫>, <యో పనాతి యో యాదిసో యథాయుత్తో యథాజచ్చో యథానామో యథాగోత్తో యథాసీలో యథావిహారీ యథాగోచరో థేరో వా నవో వా మజ్ఝిమో వా॥ ఏసో వుచ్చతి యో పనాతి॥>
      text <భిక్ఖూతి భిక్ఖకోతి భిక్ఖు। భిక్ఖాచరియం అజ్ఝుపగతోతి భిక్ఖు। భిన్నపటధరోతి భిక్ఖు। సమఞ్ఞాయ భిక్ఖు। పటిఞ్ఞాయ భిక్ఖు। ఏహి భిక్ఖూతి భిక్ఖు। తీహి సరణగమనేహి ఉపసమ్పన్నోతి భిక్ఖు। భద్రో భిక్ఖు। సారో భిక్ఖు। సేఖో భిక్ఖు। అసేఖో భిక్ఖు। సమగ్గేన సఙ్ఘేన ఞత్తిచతుత్థేన కమ్మేన అకుప్పేన ఠానారహేన ఉపసమ్పన్నోతి భిక్ఖు॥ తత్ర య్వాయం భిక్ఖు సమగ్గేన సఙ్ఘేన ఞత్తిచతుత్థేన కమ్మేన అకుప్పేన ఠానారహేన ఉపసమ్పన్నో। అయం ఇమస్మిం అత్థే అధిప్పేతో భిక్ఖూతి॥>
      text <సిక్ఖాతి తిస్సో సిక్ఖా అధిసీలసిక్ఖా। అధిచిత్తసిక్ఖా। అధిపఞ్ఞాసిక్ఖా॥ తత్ర యాయం అధిసీలసిక్ఖా। అయం ఇమస్మిం అత్థే అధిప్పేతా సిక్ఖాతి॥>
      text <సాజీవం నామ యం భగవతా పఞ్ఞత్తం సిక్ఖాపదం। ఏతం సాజీవం నామ॥ తస్మిం సిక్ఖతి। తేన వుచ్చతి సాజీవసమాపన్నోతి॥>
      text <సిక్ఖం అపచ్చక్ఖాయ దుబ్బల్యం అనావికత్వాతి అత్థి। భిక్ఖవే। దుబ్బల్యావికమ్మఞ్చేవ హోతి సిక్ఖా చ అపచ్చక్ఖాతా। అత్థి। భిక్ఖవే। దుబ్బల్యావికమ్మఞ్చేవ హోతి సిక్ఖా చ పచ్చక్ఖాతా॥>
      text <కథఞ్చ। భిక్ఖవే। దుబ్బల్యావికమ్మఞ్చేవ హోతి సిక్ఖా చ అపచ్చక్ఖాతా॥ ఇధ। భిక్ఖవే। భిక్ఖు ఉక్కణ్ఠితో అనభిరతో సామఞ్ఞా చవితుకామో భిక్ఖుభావం అట్టీయమానో హరాయమానో జిగుచ్ఛమానో గిహిభావం పత్థయమానో ఉపాసకభావం పత్థయమానో ఆరామికభావం పత్థయమానో సామణేరభావం పత్థయమానో తిత్థియభావం పత్థయమానో తిత్థియసావకభావం పత్థయమానో అస్సమణభావం పత్థయమానో అసక్యపుత్తియభావం పత్థయమానో యంనూనాహం బుద్ధం పచ్చక్ఖేయ్యన్తి వదతి విఞ్ఞాపేతి॥ ఏవమ్పి। భిక్ఖవే। దుబ్బల్యావికమ్మఞ్చేవ హోతి సిక్ఖా చ అపచ్చక్ఖాతా॥>
      text <అథ వా పన ఉక్కణ్ఠితో అనభిరతో సామఞ్ఞా చవితుకామో భిక్ఖుభావం అట్టీయమానో హరాయమానో జిగుచ్ఛమానో గిహిభావం పత్థయమానో…పే॰… అసక్యపుత్తియభావం పత్థయమానో యంనూనాహం ధమ్మం పచ్చక్ఖేయ్యన్తి వదతి విఞ్ఞాపేతి…పే॰… యంనూనాహం సఙ్ఘం… యంనూనాహం సిక్ఖం… యంనూనాహం వినయం… యంనూనాహం పాతిమోక్ఖం… యంనూనాహం ఉద్దేసం… యంనూనాహం ఉపజ్ఝాయం… యంనూనాహం ఆచరియం… యంనూనాహం సద్ధివిహారికం… యంనూనాహం అన్తేవాసికం… యంనూనాహం సమానుపజ్ఝాయకం… యంనూనాహం సమానాచరియకం యంనూనాహం సబ్రహ్మచారిం పచ్చక్ఖేయ్యన్తి వదతి విఞ్ఞాపేతి॥ యంనూనాహం గిహీ అస్సన్తి వదతి విఞ్ఞాపేతి॥ యంనూనాహం ఉపాసకో అస్సన్తి… యంనూనాహం ఆరామికో అస్సన్తి… యంనూనాహం సామణేరో అస్సన్తి… యంనూనాహం తిత్థియో అస్సన్తి… యంనూనాహం తిత్థియసావకో అస్సన్తి… యంనూనాహం అస్సమణో అస్సన్తి… యంనూనాహం అసక్యపుత్తియో అస్సన్తి వదతి విఞ్ఞాపేతి॥ ఏవమ్పి। భిక్ఖవే। దుబ్బల్యావికమ్మఞ్చేవ హోతి సిక్ఖా చ అపచ్చక్ఖాతా॥>
      text <౪౬>, <అథ వా పన ఉక్కణ్ఠితో అనభిరతో సామఞ్ఞా చవితుకామో భిక్ఖుభావం అట్టీయమానో హరాయమానో జిగుచ్ఛమానో గిహిభావం పత్థయమానో…పే॰… అసక్యపుత్తియభావం పత్థయమానో యది పనాహం బుద్ధం పచ్చక్ఖేయ్యన్తి వదతి విఞ్ఞాపేతి…పే॰… యది పనాహం అసక్యపుత్తియో అస్సన్తి వదతి విఞ్ఞాపేతి…పే॰… అపాహం బుద్ధం పచ్చక్ఖేయ్యన్తి వదతి విఞ్ఞాపేతి…పే॰… అపాహం అసక్యపుత్తియో అస్సన్తి వదతి విఞ్ఞాపేతి…పే॰… హన్దాహం బుద్ధం పచ్చక్ఖేయ్యన్తి వదతి విఞ్ఞాపేతి…పే॰… హన్దాహం అసక్యపుత్తియో అస్సన్తి వదతి విఞ్ఞాపేతి…పే॰… హోతి మే బుద్ధం పచ్చక్ఖేయ్యన్తి వదతి విఞ్ఞాపేతి…పే॰… హోతి మే అసక్యపుత్తియో అస్సన్తి వదతి విఞ్ఞాపేతి॥ ఏవమ్పి। భిక్ఖవే। దుబ్బల్యావికమ్మఞ్చేవ హోతి సిక్ఖా చ అపచ్చక్ఖాతా॥>
      text <౪౭>, <అథ వా పన ఉక్కణ్ఠితో అనభిరతో సామఞ్ఞా చవితుకామో భిక్ఖుభావం అట్టీయమానో హరాయమానో జిగుచ్ఛమానో గిహిభావం పత్థయమానో…పే॰… అసక్యపుత్తియభావం పత్థయమానో మాతరం సరామీతి వదతి విఞ్ఞాపేతి… పితరం సరామీతి వదతి విఞ్ఞాపేతి… భాతరం సరామీతి వదతి విఞ్ఞాపేతి… భగినిం సరామీతి వదతి విఞ్ఞాపేతి… పుత్తం సరామీతి వదతి విఞ్ఞాపేతి… ధీతరం సరామీతి వదతి విఞ్ఞాపేతి… పజాపతిం సరామీతి వదతి విఞ్ఞాపేతి… ఞాతకే సరామీతి వదతి విఞ్ఞాపేతి… మిత్తే సరామీతి వదతి విఞ్ఞాపేతి… గామం సరామీతి వదతి విఞ్ఞాపేతి… నిగమం సరామీతి వదతి విఞ్ఞాపేతి… ఖేత్తం సరామీతి వదతి విఞ్ఞాపేతి… వత్థుం సరామితి వదతి విఞ్ఞాపేతి… హిరఞ్ఞం సరామీతి వదతి విఞ్ఞాపేతి… సువణ్ణం సరామీతి వదతి విఞ్ఞాపేతి… సిప్పం సరామీతి వదతి విఞ్ఞాపేతి… పుబ్బే హసితం లపితం కీళితం సమనుస్సరామీతి వదతి విఞ్ఞాపేతి॥ ఏవమ్పి। భిక్ఖవే। దుబ్బల్యావికమ్మఞ్చేవ హోతి సిక్ఖా చ అపచ్చక్ఖాతా॥>
      text <౪౮>, <అథ వా పన ఉక్కణ్ఠితో అనభిరతో సామఞ్ఞా చవితుకామో భిక్ఖుభావం అట్టీయమానో హరాయమానో జిగుచ్ఛమానో గిహిభావం పత్థయమానో…పే॰… అసక్యపుత్తియభావం పత్థయమానో మాతా మే అత్థి। సా మయా పోసేతబ్బాతి వదతి విఞ్ఞాపేతి… పితా మే అత్థి। సో మయా పోసేతబ్బోతి వదతి విఞ్ఞాపేతి… భాతా మే అత్థి। సో మయా పోసేతబ్బోతి వదతి విఞ్ఞాపేతి… భగినీ మే అత్థి। సా మయా పోసేతబ్బాతి వదతి విఞ్ఞాపేతి… పుత్తో మే అత్థి। సో మయా పోసేతబ్బోతి వదతి విఞ్ఞాపేతి… ధీతా మే అత్థి। సా మయా పోసేతబ్బాతి వదతి విఞ్ఞాపేతి… పజాపతి మే అత్థి। సా మయా పోసేతబ్బాతి వదతి విఞ్ఞాపేతి … ఞాతకా మే అత్థి। తే మయా పోసేతబ్బాతి వదతి విఞ్ఞాపేతి… మిత్తా మే అత్థి। తే మయా పోసేతబ్బాతి వదతి విఞ్ఞాపేతి॥ ఏవమ్పి। భిక్ఖవే। దుబ్బల్యావికమ్మఞ్చేవ హోతి సిక్ఖా చ అపచ్చక్ఖాతా॥>
      text <౪౯>, <అథ వా పన ఉక్కణ్ఠితో అనభిరతో సామఞ్ఞా చవితుకామో భిక్ఖుభావం అట్టీయమానో హరాయమానో జిగుచ్ఛమానో గిహిభావం పత్థయమానో…పే॰… అసక్యపుత్తియభావం పత్థయమానో మాతా మే అత్థి। సా మం పోసేస్సతీతి వదతి విఞ్ఞాపేతి… పితా మే అత్థి। సో మం పోసేస్సతీతి వదతి విఞ్ఞాపేతి… భాతా మే అత్థి। సో మం పోసేస్సతీతి వదతి విఞ్ఞాపేతి… భగినీ మే అత్థి। సా మం పోసేస్సతీతి వదతి విఞ్ఞాపేతి… పుత్తో మే అత్థి। సో మం పోసేస్సతీతి వదతి విఞ్ఞాపేతి… ధీతా మే అత్థి। సా మం పోసేస్సతీతి వదతి విఞ్ఞాపేతి… పజాపతి మే అత్థి। సా మం పోసేస్సతీతి వదతి విఞ్ఞాపేతి… ఞాతకా మే అత్థి। తే మం పోసేస్సన్తీతి వదతి విఞ్ఞాపేతి… మిత్తా మే అత్థి। తే మం పోసేస్సన్తీతి వదతి విఞ్ఞాపేతి… గామో మే అత్థి। తేనాహం జీవిస్సామీతి వదతి విఞ్ఞాపేతి… నిగమో మే అత్థి। తేనాహం జీవిస్సామీతి వదతి విఞ్ఞాపేతి… ఖేత్తం మే అత్థి। తేనాహం జీవిస్సామీతి వదతి విఞ్ఞాపేతి… వత్థు మే అత్థి। తేనాహం జీవిస్సామీతి వదతి విఞ్ఞాపేతి… హిరఞ్ఞం మే అత్థి। తేనాహం జీవిస్సామీతి వదతి విఞ్ఞాపేతి… సువణ్ణం మే అత్థి। తేనాహం జీవిస్సామీతి వదతి విఞ్ఞాపేతి… సిప్పం మే అత్థి। తేనాహం జీవిస్సామీతి వదతి విఞ్ఞాపేతి॥ ఏవమ్పి। భిక్ఖవే। దుబ్బల్యావికమ్మఞ్చేవ హోతి సిక్ఖా చ అపచ్చక్ఖాతా॥>
      text <౫౦>, <అథ వా పన ఉక్కణ్ఠితో అనభిరతో సామఞ్ఞా చవితుకామో భిక్ఖుభావం అట్టీయమానో హరాయమానో జిగుచ్ఛమానో గిహిభావం పత్థయమానో…పే॰… అసక్యపుత్తియభావం పత్థయమానో దుక్కరన్తి వదతి విఞ్ఞాపేతి… న సుకరన్తి వదతి విఞ్ఞాపేతి… దుచ్చరన్తి వదతి విఞ్ఞాపేతి… న సుచరన్తి వదతి విఞ్ఞాపేతి… న ఉస్సహామీతి వదతి విఞ్ఞాపేతి… న విసహామీతి వదతి విఞ్ఞాపేతి… న రమామీతి వదతి విఞ్ఞాపేతి… నాభిరమామీతి వదతి విఞ్ఞాపేతి॥ ఏవమ్పి ఖో। భిక్ఖవే। దుబ్బల్యావికమ్మఞ్చేవ హోతి సిక్ఖా చ అపచ్చక్ఖాతా॥>
      text <౫౧>, <కథఞ్చ। భిక్ఖవే। దుబ్బల్యావికమ్మఞ్చేవ హోతి సిక్ఖా చ పచ్చక్ఖాతా॥ ఇధ। భిక్ఖవే। భిక్ఖు ఉక్కణ్ఠితో అనభిరతో సామఞ్ఞా చవితుకామో భిక్ఖుభావం అట్టీయమానో హరాయమానో జిగుచ్ఛమానో గిహిభావం పత్థయమానో…పే॰… అసక్యపుత్తియభావం పత్థయమానో బుద్ధం పచ్చక్ఖామీతి వదతి విఞ్ఞాపేతి॥ ఏవమ్పి। భిక్ఖవే। దుబ్బల్యావికమ్మఞ్చేవ హోతి సిక్ఖా చ పచ్చక్ఖాతా॥>
      text <అథ వా పన ఉక్కణ్ఠితో అనభిరతో సామఞ్ఞా చవితుకామో భిక్ఖుభావం అట్టీయమానో హరాయమానో జిగుచ్ఛమానో గిహిభావం పత్థయమానో…పే॰… అసక్యపుత్తియభావం పత్థయమానో ధమ్మం పచ్చక్ఖామీతి వదతి విఞ్ఞాపేతి… సఙ్ఘం పచ్చక్ఖామీతి వదతి విఞ్ఞాపేతి… సిక్ఖం పచ్చక్ఖామీతి వదతి విఞ్ఞాపేతి… వినయం పచ్చక్ఖామీతి వదతి విఞ్ఞాపేతి… పాతిమోక్ఖం పచ్చక్ఖామీతి వదతి విఞ్ఞాపేతి… ఉద్దేసం పచ్చక్ఖామీతి వదతి విఞ్ఞాపేతి… ఉపజ్ఝాయం పచ్చక్ఖామీతి వదతి విఞ్ఞాపేతి… ఆచరియం పచ్చక్ఖామీతి వదతి విఞ్ఞాపేతి… సద్ధివిహారికం పచ్చక్ఖామీతి వదతి విఞ్ఞాపేతి… అన్తేవాసికం పచ్చక్ఖామీతి వదతి విఞ్ఞాపేతి… సమానుపజ్ఝాయకం పచ్చక్ఖామీతి వదతి విఞ్ఞాపేతి… సమానాచరియకం పచ్చక్ఖామీతి వదతి విఞ్ఞాపేతి… సబ్రహ్మచారిం పచ్చక్ఖామీతి వదతి విఞ్ఞాపేతి… గిహీతి మం ధారేహీతి వదతి విఞ్ఞాపేతి… ఉపాసకోతి మం ధారేహీతి వదతి విఞ్ఞాపేతి… ఆరామికోతి మం ధారేహీతి వదతి విఞ్ఞాపేతి… సామణేరోతి మం ధారేహీతి వదతి విఞ్ఞాపేతి… తిత్థియోతి మం ధారేహీతి వదతి విఞ్ఞాపేతి… తిత్థియసావకోతి మం ధారేహీతి వదతి విఞ్ఞాపేతి… అస్సమణోతి మం ధారేహీతి వదతి విఞ్ఞాపేతి… అసక్యపుత్తియోతి మం ధారేహీతి వదతి విఞ్ఞాపేతి॥ ఏవమ్పి। భిక్ఖవే। దుబ్బల్యావికమ్మఞ్చేవ హోతి సిక్ఖా చ పచ్చక్ఖాతా॥>
      text <౫౨>, <అథ వా పన ఉక్కణ్ఠితో అనభిరతో సామఞ్ఞా చవితుకామో భిక్ఖుభావం అట్టీయమానో హరాయమానో జిగుచ్ఛమానో గిహిభావం పత్థయమానో…పే॰… అసక్యపుత్తియభావం పత్థయమానో అలం మే బుద్ధేనాతి వదతి విఞ్ఞాపేతి…పే॰… అలం మే సబ్రహ్మచారీహీతి వదతి విఞ్ఞాపేతి॥ ఏవమ్పి…పే॰… అథ వా పన…పే॰… కిం ను మే బుద్ధేనాతి వదతి విఞ్ఞాపేతి…పే॰… కిం ను మే సబ్రహ్మచారీహీతి వదతి విఞ్ఞాపేతి… న మమత్థో బుద్ధేనాతి వదతి విఞ్ఞాపేతి…పే॰… న మమత్థో సబ్రహ్మచారీహీతి వదతి విఞ్ఞాపేతి… సుముత్తాహం బుద్ధేనాతి వదతి విఞ్ఞాపేతి…పే॰… సుముత్తాహం సబ్రహ్మచారీహీతి వదతి విఞ్ఞాపేతి॥ ఏవమ్పి। భిక్ఖవే। దుబ్బల్యావికమ్మఞ్చేవ హోతి సిక్ఖా చ పచ్చక్ఖాతా॥>
      text <౫౩>, <యాని వా పనఞ్ఞానిపి అత్థి బుద్ధవేవచనాని వా ధమ్మవేవచనాని వా సఙ్ఘవేవచనాని వా సిక్ఖావేవచనాని వా వినయవేవచనాని వా పాతిమోక్ఖవేవచనాని వా ఉద్దేసవేవచనాని వా ఉపజ్ఝాయవేవచనాని వా ఆచరియవేవచనాని వా సద్ధివిహారికవేవచనాని వా అన్తేవాసికవేవచనాని వా సమానుపజ్ఝాయకవేవచనాని వా సమానాచరియకవేవచనాని వా సబ్రహ్మచారివేవచనాని వా గిహివేవచనాని వా ఉపాసకవేవచనాని వా ఆరామికవేవచనాని వా సామణేరవేవచనాని వా తిత్థియవేవచనాని వా తిత్థియసావకవేవచనాని వా అస్సమణవేవచనాని వా అసక్యపుత్తియవేవచనాని వా। తేహి ఆకారేహి తేహి లిఙ్గేహి తేహి నిమిత్తేహి వదతి విఞ్ఞాపేతి॥ ఏవం ఖో। భిక్ఖవే। దుబ్బల్యావికమ్మఞ్చేవ హోతి సిక్ఖా చ పచ్చక్ఖాతా॥>
      text <౫౪>, <కథఞ్చ। భిక్ఖవే। అపచ్చక్ఖాతా హోతి సిక్ఖా॥ ఇధ। భిక్ఖవే। యేహి ఆకారేహి యేహి లిఙ్గేహి యేహి నిమిత్తేహి సిక్ఖా పచ్చక్ఖాతా హోతి తేహి ఆకారేహి తేహి లిఙ్గేహి తేహి నిమిత్తేహి ఉమ్మత్తకో సిక్ఖం పచ్చక్ఖాతి। అపచ్చక్ఖాతా హోతి సిక్ఖా॥ ఉమ్మత్తకస్స సన్తికే సిక్ఖం పచ్చక్ఖాతి। అపచ్చక్ఖాతా హోతి సిక్ఖా॥ ఖిత్తచిత్తో సిక్ఖం పచ్చక్ఖాతి। అపచ్చక్ఖాతా హోతి సిక్ఖా॥ ఖిత్తచిత్తస్స సన్తికే సిక్ఖం పచ్చక్ఖాతి। అపచ్చక్ఖాతా హోతి సిక్ఖా॥ వేదనాట్టో సిక్ఖం పచ్చక్ఖాతి। అపచ్చక్ఖాతా హోతి సిక్ఖా॥ వేదనాట్టస్స సన్తికే సిక్ఖం పచ్చక్ఖాతి। అపచ్చక్ఖాతా హోతి సిక్ఖా॥ దేవతాయ సన్తికే సిక్ఖం పచ్చక్ఖాతి। అపచ్చక్ఖాతా హోతి సిక్ఖా॥ తిరచ్ఛానగతస్స సన్తికే సిక్ఖం పచ్చక్ఖాతి। అపచ్చక్ఖాతా హోతి సిక్ఖా॥ అరియకేన మిలక్ఖస్స సన్తికే సిక్ఖం పచ్చక్ఖాతి। సో చ న పటివిజానాతి। అపచ్చక్ఖాతా హోతి సిక్ఖా॥ మిలక్ఖకేన అరియకస్స సన్తికే సిక్ఖం పచ్చక్ఖాతి। సో చ న పటివిజానాతి। అపచ్చక్ఖాతా హోతి సిక్ఖా॥ అరియకేన అరియస్స సన్తికే సిక్ఖం పచ్చక్ఖాతి। సో చ న పటివిజానాతి। అపచ్చక్ఖాతా హోతి సిక్ఖా॥ మిలక్ఖకేన మిలక్ఖస్స సన్తికే సిక్ఖం పచ్చక్ఖాతి। సో చ న పటివిజానాతి। అపచ్చక్ఖాతా హోతి సిక్ఖా॥ దవాయ సిక్ఖం పచ్చక్ఖాతి। అపచ్చక్ఖాతా హోతి సిక్ఖా॥ రవాయ సిక్ఖం పచ్చక్ఖాతి। అపచ్చక్ఖాతా హోతి సిక్ఖా॥ అసావేతుకామో సావేతి। అపచ్చక్ఖాతా హోతి సిక్ఖా॥ సావేతుకామో న సావేతి। అపచ్చక్ఖాతా హోతి సిక్ఖా॥ అవిఞ్ఞుస్స సావేతి। అపచ్చక్ఖాతా హోతి సిక్ఖా॥ విఞ్ఞుస్స న సావేతి। అపచ్చక్ఖాతా హోతి సిక్ఖా॥ సబ్బసో వా పన న సావేతి। అపచ్చక్ఖాతా హోతి సిక్ఖా॥ ఏవం ఖో। భిక్ఖవే। అపచ్చక్ఖాతా హోతి సిక్ఖా॥>
      text <౫౫>, <మేథునధమ్మో నామ యో సో అసద్ధమ్మో గామధమ్మో వసలధమ్మో దుట్ఠుల్లం ఓదకన్తికం రహస్సం ద్వయంద్వయసమాపత్తి। ఏసో మేథునధమ్మో నామ॥>
      text <పటిసేవతి నామ యో నిమిత్తేన నిమిత్తం అఙ్గజాతేన అఙ్గజాతం అన్తమసో తిలఫలమత్తమ్పి పవేసేతి। ఏసో పటిసేవతి నామ॥>
      text <అన్తమసో తిరచ్ఛానగతాయపీతి తిరచ్ఛానగతిత్థియాపి మేథునం ధమ్మం పటిసేవిత్వా అస్సమణో హోతి అసక్యపుత్తియో। పగేవ మనుస్సిత్థియా॥ తేన వుచ్చతి అన్తమసో తిరచ్ఛానగతాయపీతి॥>
      text <పారాజికో హోతీతి సేయ్యథాపి నామ పురిసో సీసచ్ఛిన్నో అభబ్బో తేన సరీరబన్ధనేన జీవితుం। ఏవమేవ భిక్ఖు మేథునం ధమ్మం పటిసేవిత్వా అస్సమణో హోతి అసక్యపుత్తియో॥ తేన వుచ్చతి పారాజికో హోతీతి॥>
      text <అసంవాసోతి సంవాసో నామ ఏకకమ్మం ఏకుద్దేసో సమసిక్ఖతా ఏసో సంవాసో నామ॥ సో తేన సద్ధిం నత్థి॥ తేన వుచ్చతి అసంవాసోతి॥>
      text <౫౬>, <తిస్సో ఇత్థియో మనుస్సిత్థీ। అమనుస్సిత్థీ। తిరచ్ఛానగతిత్థీ॥ తయో ఉభతోబ్యఞ్జనకా మనుస్సుభతోబ్యఞ్జనకో। అమనుస్సుభతోబ్యఞ్జనకో। తిరచ్ఛానగతుభతోబ్యఞ్జనకో॥ తయో పణ్డకా మనుస్సపణ్డకో। అమనుస్సపణ్డకో। తిరచ్ఛానగతపణ్డకో॥ తయో పురిసా మనుస్సపురిసో। అమనుస్సపురిసో। తిరచ్ఛానగతపురిసో॥>
      text <మనుస్సిత్థియా తయో మగ్గే మేథునం ధమ్మం పటిసేవన్తస్స ఆపత్తి పారాజికస్స వచ్చమగ్గే। పస్సావమగ్గే। ముఖే॥ అమనుస్సిత్థియా…పే॰… తిరచ్ఛానగతిత్థియా తయో మగ్గే మేథునం ధమ్మం పటిసేవన్తస్స ఆపత్తి పారాజికస్స వచ్చమగ్గే। పస్సావమగ్గే। ముఖే॥ మనుస్సుభతోబ్యఞ్జనకస్స… అమనుస్సుభతోబ్యఞ్జనకస్స… తిరచ్ఛానగతుభతోబ్యఞ్జనకస్స తయో మగ్గే మేథునం ధమ్మం పటిసేవన్తస్స ఆపత్తి పారాజికస్స వచ్చమగ్గే। పస్సావమగ్గే। ముఖే॥ మనుస్సపణ్డకస్స ద్వే మగ్గే మేథునం ధమ్మం పటిసేవన్తస్స ఆపత్తి పారాజికస్స వచ్చమగ్గే। ముఖే॥ అమనుస్సపణ్డకస్స… తిరచ్ఛానగతపణ్డకస్స… మనుస్సపురిసస్స… అమనుస్సపురిసస్స… తిరచ్ఛానగతపురిసస్స ద్వే మగ్గే మేథునం ధమ్మం పటిసేవన్తస్స ఆపత్తి పారాజికస్స వచ్చమగ్గే। ముఖే॥>
      text <౫౭>, <భిక్ఖుస్స సేవనచిత్తం ఉపట్ఠితే మనుస్సిత్థియా వచ్చమగ్గం అఙ్గజాతం పవేసేన్తస్స ఆపత్తి పారాజికస్స॥ భిక్ఖుస్స సేవనచిత్తం ఉపట్ఠితే మనుస్సిత్థియా పస్సావమగ్గం… ముఖం అఙ్గజాతం పవేసేన్తస్స ఆపత్తి పారాజికస్స॥ భిక్ఖుస్స సేవనచిత్తం ఉపట్ఠితే అమనుస్సిత్థియా… తిరచ్ఛానగతిత్థియా… మనుస్సుభతోబ్యఞ్జనకస్స… అమనుస్సుభతోబ్యఞ్జనకస్స… తిరచ్ఛానగతుభతోబ్యఞ్జనకస్స… వచ్చమగ్గం పస్సావమగ్గం ముఖం అఙ్గజాతం పవేసేన్తస్స ఆపత్తి పారాజికస్స॥ భిక్ఖుస్స సేవనచిత్తం ఉపట్ఠితే మనుస్సపణ్డకస్స వచ్చమగ్గం ముఖం అఙ్గజాతం పవేసేన్తస్స ఆపత్తి పారాజికస్స॥ భిక్ఖుస్స సేవనచిత్తం ఉపట్ఠితే అమనుస్సపణ్డకస్స… తిరచ్ఛానగతపణ్డకస్స… మనుస్సపురిసస్స… అమనుస్సపురిసస్స… తిరచ్ఛానగతపురిసస్స వచ్చమగ్గం ముఖం అఙ్గజాతం పవేసేన్తస్స ఆపత్తి పారాజికస్స॥>
      text <౫౮>, <భిక్ఖుపచ్చత్థికా మనుస్సిత్థిం భిక్ఖుస్స సన్తికే ఆనేత్వా వచ్చమగ్గేన అఙ్గజాతం అభినిసీదేన్తి॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి పారాజికస్స॥ భిక్ఖుపచ్చత్థికా మనుస్సిత్థిం భిక్ఖుస్స సన్తికే ఆనేత్వా వచ్చమగ్గేన అఙ్గజాతం అభినిసీదేన్తి॥ సో చే పవేసనం న సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి పారాజికస్స॥ భిక్ఖుపచ్చత్థికా మనుస్సిత్థిం భిక్ఖుస్స సన్తికే ఆనేత్వా వచ్చమగ్గేన అఙ్గజాతం అభినిసీదేన్తి॥ సో చే పవేసనం న సాదియతి। పవిట్ఠం న సాదియతి। ఠితం సాదియతి। ఉద్ధరణం సాదియతి। ఆపత్తి పారాజికస్స॥ భిక్ఖుపచ్చత్థికా మనుస్సిత్థిం భిక్ఖుస్స సన్తికే ఆనేత్వా వచ్చమగ్గేన అఙ్గజాతం అభినిసీదేన్తి॥ సో చే పవేసనం న సాదియతి। పవిట్ఠం న సాదియతి। ఠితం న సాదియతి। ఉద్ధరణం సాదియతి ఆపత్తి పారాజికస్స॥ భిక్ఖుపచ్చత్థికా మనుస్సిత్థిం భిక్ఖుస్స సన్తికే ఆనేత్వా వచ్చమగ్గేన అఙ్గజాతం అభినిసీదేన్తి॥ సో చే పవేసనం న సాదియతి। పవిట్ఠం న సాదియతి। ఠితం న సాదియతి। ఉద్ధరణం న సాదియతి। అనాపత్తి॥>
      text <భిక్ఖుపచ్చత్థికా మనుస్సిత్థిం భిక్ఖుస్స సన్తికే ఆనేత్వా పస్సావమగ్గేన… ముఖేన అఙ్గజాతం అభినిసీదేన్తి॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి పారాజికస్స…పే॰… న సాదియతి। అనాపత్తి॥>
      text <౫౯>, <భిక్ఖుపచ్చత్థికా మనుస్సిత్థిం జాగరన్తిం… సుత్తం… మత్తం… ఉమ్మత్తం… పమత్తం… మతం అక్ఖాయితం… మతం యేభుయ్యేన అక్ఖాయితం…పే॰… ఆపత్తి పారాజికస్స॥ మతం యేభుయ్యేన ఖాయితం భిక్ఖుస్స సన్తికే ఆనేత్వా వచ్చమగ్గేన… పస్సావమగ్గేన… ముఖేన అఙ్గజాతం అభినిసీదేన్తి॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి థుల్లచ్చయస్స…పే॰… న సాదియతి। అనాపత్తి॥>
      text <భిక్ఖుపచ్చత్థికా అమనుస్సిత్థిం… తిరచ్ఛానగతిత్థిం… మనుస్సుభతోబ్యఞ్జనకం… అమనుస్సుభతోబ్యఞ్జనకం… తిరచ్ఛానగతుభతోబ్యఞ్జనకం భిక్ఖుస్స సన్తికే ఆనేత్వా వచ్చమగ్గేన… పస్సావమగ్గేన… ముఖేన అఙ్గజాతం అభినిసీదేన్తి॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి పారాజికస్స…పే॰… న సాదియతి। అనాపత్తి॥>
      text <భిక్ఖుపచ్చత్థికా తిరచ్ఛానగతుభతోబ్యఞ్జనకం జాగరన్తం… సుత్తం… మత్తం… ఉమ్మత్తం… పమత్తం… మతం అక్ఖాయితం… మతం యేభుయ్యేన అక్ఖాయితం…పే॰… ఆపత్తి పారాజికస్స॥ మతం యేభుయ్యేన ఖాయితం భిక్ఖుస్స సన్తికే ఆనేత్వా వచ్చమగ్గేన… పస్సావమగ్గేన… ముఖేన అఙ్గజాతం అభినిసీదేన్తి॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి థుల్లచ్చయస్స…పే॰… న సాదియతి। అనాపత్తి॥>
      text <భిక్ఖుపచ్చత్థికా మనుస్సపణ్డకం… అమనుస్సపణ్డకం… తిరచ్ఛానగతపణ్డకం భిక్ఖుస్స సన్తికే ఆనేత్వా వచ్చమగ్గేన… ముఖేన అఙ్గజాతం అభినిసీదేన్తి॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి పారాజికస్స…పే॰… న సాదియతి। అనాపత్తి॥>
      text <భిక్ఖుపచ్చత్థికా తిరచ్ఛానగతపణ్డకం జాగరన్తం… సుత్తం… మత్తం… ఉమ్మత్తం… పమత్తం… మతం అక్ఖాయితం … మతం యేభుయ్యేన అక్ఖాయితం…పే॰… ఆపత్తి పారాజికస్స॥ మతం యేభుయ్యేన ఖాయితం భిక్ఖుస్స సన్తికే ఆనేత్వా వచ్చమగ్గేన… ముఖేన అఙ్గజాతం అభినిసీదేన్తి॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి థుల్లచ్చయస్స…పే॰… న సాదియతి। అనాపత్తి॥>
      text <౬౦>, <భిక్ఖుపచ్చత్థికా మనుస్సపురిసం… అమనుస్సపురిసం… తిరచ్ఛానగతపురిసం భిక్ఖుస్స సన్తికే ఆనేత్వా వచ్చమగ్గేన… ముఖేన అఙ్గజాతం అభినిసీదేన్తి॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి పారాజికస్స…పే॰… న సాదియతి। అనాపత్తి॥>
      text <భిక్ఖుపచ్చత్థికా తిరచ్ఛానగతపురిసం జాగరన్తం… సుత్తం… మత్తం… ఉమ్మత్తం… పమత్తం… మతం అక్ఖాయితం… మతం యేభుయ్యేన అక్ఖాయితం…పే॰… ఆపత్తి పారాజికస్స॥ మతం యేభుయ్యేన ఖాయితం భిక్ఖుస్స సన్తికే ఆనేత్వా వచ్చమగ్గేన… ముఖేన అఙ్గజాతం అభినిసీదేన్తి॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి థుల్లచ్చయస్స…పే॰… న సాదియతి। అనాపత్తి॥>
      text <౬౧>, <భిక్ఖుపచ్చత్థికా మనుస్సిత్థిం భిక్ఖుస్స సన్తికే ఆనేత్వా వచ్చమగ్గేన… పస్సావమగ్గేన… ముఖేన అఙ్గజాతం అభినిసీదేన్తి సన్థతాయ అసన్థతస్స। అసన్థతాయ సన్థతస్స। సన్థతాయ సన్థతస్స। అసన్థతాయ అసన్థతస్స॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి పారాజికస్స…పే॰… న సాదియతి। అనాపత్తి॥>
      text <భిక్ఖుపచ్చత్థికా మనుస్సిత్థిం జాగరన్తిం… సుత్తం… మత్తం… ఉమ్మత్తం… పమత్తం… మతం అక్ఖాయితం… మతం యేభుయ్యేన అక్ఖాయితం…పే॰… ఆపత్తి పారాజికస్స॥ మతం యేభుయ్యేన ఖాయితం భిక్ఖుస్స సన్తికే ఆనేత్వా వచ్చమగ్గేన… పస్సావమగ్గేన… ముఖేన అఙ్గజాతం అభినిసీదేన్తి। సన్థతాయ అసన్థతస్స। అసన్థతాయ సన్థతస్స। సన్థతాయ సన్థతస్స। అసన్థతాయ అసన్థతస్స॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి థుల్లచ్చయస్స…పే॰… న సాదియతి। అనాపత్తి॥>
      text <భిక్ఖుపచ్చత్థికా అమనుస్సిత్థిం… తిరచ్ఛానగతిత్థిం… మనుస్సుభతోబ్యఞ్జనకం… అమనస్సుభతోబ్యఞ్జనకం … తిరచ్ఛానగతుభతోబ్యఞ్జనకం భిక్ఖుస్స సన్తికే ఆనేత్వా వచ్చమగ్గేన… పస్సావమగ్గేన… ముఖేన అఙ్గజాతం అభినిసీదేన్తి సన్థతస్స అసన్థతస్స। అసన్థతస్స సన్థతస్స। సన్థతస్స సన్థతస్స। అసన్థతస్స అసన్థతస్స॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి పారాజికస్స…పే॰… న సాదియతి। అనాపత్తి॥>
      text <భిక్ఖుపచ్చత్థికా తిరచ్ఛానగతుభతోబ్యఞ్జనకం జాగరన్తం… సుత్తం… మత్తం… ఉమ్మత్తం… పమత్తం… మతం అక్ఖాయితం… మతం యేభుయ్యేన అక్ఖాయితం…పే॰… ఆపత్తి పారాజికస్స॥ మతం యేభుయ్యేన ఖాయితం భిక్ఖుస్స సన్తికే ఆనేత్వా వచ్చమగ్గేన… పస్సావమగ్గేన… ముఖేన అఙ్గజాతం అభినిసీదేన్తి। సన్థతస్స అసన్థతస్స। అసన్థతస్స సన్థతస్స। సన్థతస్స సన్థతస్స। అసన్థతస్స అసన్థతస్స॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి థుల్లచ్చయస్స…పే॰… న సాదియతి। అనాపత్తి॥>
      text <౬౨>, <భిక్ఖుపచ్చత్థికా మనుస్సపణ్డకం… అమనుస్సపణ్డకం… తిరచ్ఛానగతపణ్డకం… మనుస్సపురిసం… అమనుస్సపురిసం… తిరచ్ఛానగతపురిసం భిక్ఖుస్స సన్తికే ఆనేత్వా వచ్చమగ్గేన… ముఖేన అఙ్గజాతం అభినిసీదేన్తి సన్థతస్స అసన్థతస్స। అసన్థతస్స సన్థతస్స। సన్థతస్స సన్థతస్స। అసన్థతస్స అసన్థతస్స॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి పారాజికస్స…పే॰… న సాదియతి। అనాపత్తి॥>
      text <భిక్ఖుపచ్చత్థికా తిరచ్ఛానగతపురిసం జాగరన్తం… సుత్తం… మత్తం… ఉమ్మత్తం… పమత్తం… మతం అక్ఖాయితం… మతం యేభుయ్యేన అక్ఖాయితం…పే॰… ఆపత్తి పారాజికస్స॥ మతం యేభుయ్యేన ఖాయితం భిక్ఖుస్స సన్తికే ఆనేత్వా వచ్చమగ్గేన… ముఖేన అఙ్గజాతం అభినిసీదేన్తి। సన్థతస్స అసన్థతస్స। అసన్థతస్స సన్థతస్స। సన్థతస్స సన్థతస్స। అసన్థతస్స అసన్థతస్స॥ సో చ పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి థుల్లచ్చయస్స…పే॰… న సాదియతి। అనాపత్తి॥>
      text <౬౩>, <భిక్ఖుపచ్చత్థికా భిక్ఖుం మనుస్సిత్థియా సన్తికే ఆనేత్వా అఙ్గజాతేన వచ్చమగ్గం… పస్సావమగ్గం… ముఖం అభినిసీదేన్తి॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి పారాజికస్స…పే॰… న సాదియతి। అనాపత్తి॥>
      text <భిక్ఖుపచ్చత్థికా భిక్ఖుం మనుస్సిత్థియా జాగరన్తియా… సుత్తాయ… మత్తాయ… ఉమ్మత్తాయ… పమత్తాయ … మతాయ అక్ఖాయితాయ… మతాయ యేభుయ్యేన అక్ఖాయితాయ…పే॰… ఆపత్తి పారాజికస్స॥ మతాయ యేభుయ్యేన ఖాయితాయ సన్తికే ఆనేత్వా అఙ్గజాతేన వచ్చమగ్గం… పస్సావమగ్గం… ముఖం అభినిసీదేన్తి॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి థుల్లచ్చయస్స…పే॰… న సాదియతి। అనాపత్తి॥>
      text <భిక్ఖుపచ్చత్థికా భిక్ఖుం అమనుస్సిత్థియా… తిరచ్ఛానగతిత్థియా… మనుస్సుభతోబ్యఞ్జనకస్స… అమనుస్సుభతోబ్యఞ్జనకస్స… తిరచ్ఛానగతుభతోబ్యఞ్జనకస్స… మనుస్సపణ్డకస్స… అమనుస్సపణ్డకస్స… తిరచ్ఛానగతపణ్డకస్స… మనుస్సపురిసస్స… అమనుస్సపురిసస్స… తిరచ్ఛానగతపురిసస్స సన్తికే ఆనేత్వా అఙ్గజాతేన వచ్చమగ్గం… ముఖం అభినిసీదేన్తి॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి పారాజికస్స…పే॰… న సాదియతి। అనాపత్తి॥>
      text <భిక్ఖుపచ్చత్థికా భిక్ఖుం తిరచ్ఛానగతపురిసస్స జాగరన్తస్స… సుత్తస్స… మత్తస్స… ఉమ్మత్తస్స… పమత్తస్స… మతస్స అక్ఖాయితస్స… మతస్స యేభుయ్యేన అక్ఖాయితస్స…పే॰… ఆపత్తి పారాజికస్స॥ మతస్స యేభుయ్యేన ఖాయితస్స సన్తికే ఆనేత్వా అఙ్గజాతేన వచ్చమగ్గం… ముఖం అభినిసీదేన్తి॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి థుల్లచ్చయస్స…పే॰… న సాదియతి। అనాపత్తి॥>
      text <౬౪>, <భిక్ఖుపచ్చత్థికా భిక్ఖుం మనుస్సిత్థియా సన్తికే ఆనేత్వా అఙ్గజాతేన వచ్చమగ్గం… పస్సావమగ్గం… ముఖం అభినిసీదేన్తి సన్థతస్స అసన్థతాయ। అసన్థతస్స సన్థతాయ। సన్థతస్స సన్థతాయ। అసన్థతస్స అసన్థతాయ॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి పారాజికస్స…పే॰… న సాదియతి। అనాపత్తి॥>
      text <భిక్ఖుపచ్చత్థికా భిక్ఖుం మనుస్సిత్థియా జాగరన్తియా… సుత్తాయ… మత్తాయ… ఉమ్మత్తాయ… పమత్తాయ… మతాయ అక్ఖాయితాయ… మతాయ యేభుయ్యేన అక్ఖాయితాయ…పే॰… ఆపత్తి పారాజికస్స॥ మతాయ యేభుయ్యేన ఖాయితాయ సన్తికే ఆనేత్వా అఙ్గజాతేన వచ్చమగ్గం… పస్సావమగ్గం… ముఖం అభినిసీదేన్తి సన్థతస్స అసన్థతాయ। అసన్థతస్స సన్థతాయ। సన్థతస్స సన్థతాయ। అసన్థతస్స అసన్థతాయ॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి థుల్లచ్చయస్స…పే॰… న సాదియతి। అనాపత్తి॥>
      text <భిక్ఖుపచ్చత్థికా భిక్ఖుం అమనుస్సిత్థియా… తిరచ్ఛానగతిత్థియా… మనుస్సుభతోబ్యఞ్జనకస్స… అమనుస్సుభతోబ్యఞ్జనకస్స… తిరచ్ఛానగతుభతోబ్యఞ్జనకస్స… మనుస్సపణ్డకస్స… అమనుస్సపణ్డకస్స… తిరచ్ఛానగతపణ్డకస్స… మనుస్సపురిసస్స… అమనుస్సపురిసస్స… తిరచ్ఛానగతపురిసస్స సన్తికే ఆనేత్వా అఙ్గజాతేన వచ్చమగ్గం… ముఖం అభినిసీదేన్తి సన్థతస్స అసన్థతస్స। అసన్థతస్స సన్థతస్స। సన్థతస్స సన్థతస్స। అసన్థతస్స అసన్థతస్స॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి పారాజికస్స…పే॰… న సాదియతి। అనాపత్తి॥>
      text <౬౫>, <భిక్ఖుపచ్చత్థికా భిక్ఖుం తిరచ్ఛానగతపురిసస్స జాగరన్తస్స… సుత్తస్స… మత్తస్స… ఉమ్మత్తస్స… పమత్తస్స… మతస్స అక్ఖాయితస్స… మతస్స యేభుయ్యేన అక్ఖాయితస్స…పే॰… ఆపత్తి పారాజికస్స॥ మతస్స యేభుయ్యేన ఖాయితస్స సన్తికే ఆనేత్వా అఙ్గజాతేన వచ్చమగ్గం… ముఖం అభినిసీదేన్తి సన్థతస్స అసన్థతస్స। అసన్థతస్స సన్థతస్స। సన్థతస్స సన్థతస్స। అసన్థతస్స అసన్థతస్స॥ సో చే పవేసనం సాదియతి। పవిట్ఠం సాదియతి। ఠితం సాదియతి। ఉద్ధరణం సాదియతి। ఆపత్తి థుల్లచ్చయస్స…పే॰… న సాదియతి। అనాపత్తి॥>
      text <యథా భిక్ఖుపచ్చత్థికా విత్థారితా। ఏవం విత్థారేతబ్బా॥>
      text <రాజపచ్చత్థికా… చోరపచ్చత్థికా… ధుత్తపచ్చత్థికా… ఉప్పళగన్ధపచ్చత్థికా॥ సంఖిత్తం॥>
      text <౬౬>, <మగ్గేన మగ్గం పవేసేతి। ఆపత్తి పారాజికస్స॥ మగ్గేన అమగ్గం పవేసేతి। ఆపత్తి పారాజికస్స॥ అమగ్గేన మగ్గం పవేసేతి। ఆపత్తి పారాజికస్స॥ అమగ్గేన అమగ్గం పవేసేతి। ఆపత్తి థుల్లచ్చయస్స॥>
      text <భిక్ఖు సుత్తభిక్ఖుమ్హి విప్పటిపజ్జతి। పటిబుద్ధో సాదియతి। ఉభో నాసేతబ్బా॥ పటిబుద్ధో న సాదియతి। దూసకో నాసేతబ్బో॥ భిక్ఖు సుత్తసామణేరమ్హి విప్పటిపజ్జతి। పటిబుద్ధో సాదియతి। ఉభో నాసేతబ్బా॥ పటిబుద్ధో న సాదియతి। దూసకో నాసేతబ్బో॥ సామణేరో సుత్తభిక్ఖుమ్హి విప్పటిపజ్జతి। పటిబుద్ధో సాదియతి। ఉభో నాసేతబ్బా॥ పటిబుద్ధో న సాదియతి। దూసకో నాసేతబ్బో॥ సామణేరో సుత్తసామణేరమ్హి విప్పటిపజ్జతి। పటిబుద్ధో సాదియతి। ఉభో నాసేతబ్బా॥ పటిబుద్ధో న సాదియతి। దూసకో నాసేతబ్బో॥>
      text <అనాపత్తి అజానన్తస్స। అసాదియన్తస్స। ఉమ్మత్తకస్స। ఖిత్తచిత్తస్స। వేదనాట్టస్స। ఆదికమ్మికస్సాతి॥>
      stand <సన్థతభాణవారో నిట్ఠితో॥>
    text <వినీతవత్థుఉద్దానగాథా>
      block
        text <మక్కటీ వజ్జిపుత్తా చ। గిహీ నగ్గో చ తిత్థియా।>
        text <దారికుప్పలవణ్ణా చ। బ్యఞ్జనేహిపరే దువే॥>
        text <మాతా ధీతా భగినీ చ। జాయా చ ముదు లమ్బినా।>
        text <ద్వే వణా లేపచిత్తఞ్చ। దారుధీతలికాయ చ॥>
        text <సున్దరేన సహ పఞ్చ। పఞ్చ సివథికట్ఠికా।>
        text <నాగీ యక్ఖీ చ పేతీ చ। పణ్డకోపహతో ఛుపే॥>
        text <భద్దియే అరహం సుత్తో। సావత్థియా చతురో పరే।>
        text <వేసాలియా తయో మాలా। సుపినే భారుకచ్ఛకో॥>
        text <సుపబ్బా సద్ధా భిక్ఖునీ। సిక్ఖమానా సామణేరీ చ।>
        text <వేసియా పణ్డకో గిహీ। అఞ్ఞమఞ్ఞం వుడ్ఢపబ్బజితో మిగోతి॥>
        text <రజకేహి పఞ్చ అక్ఖాతా। చతురో అత్థరణేహి చ।>
        text <అన్ధకారేన వే పఞ్చ। పఞ్చ హారణకేన చ॥>
        text <నిరుత్తియా పఞ్చ అక్ఖాతా। వాతేహి అపరే దువే।>
        text <అసమ్భిన్నే కుసాపాతో। జన్తగ్గేన సహా దస॥>
        text <విఘాసేహి పఞ్చ అక్ఖాతా। పఞ్చ చేవ అమూలకా।>
        text <దుబ్భిక్ఖే కురమంసఞ్చ। పూవసక్ఖలిమోదకా॥>
        text <ఛపరిక్ఖారథవికా। భిసివంసా న నిక్ఖమే।>
        text <ఖాదనీయఞ్చ విస్సాసం। ససఞ్ఞాయపరే దువే॥>
        text <సత్త నావహరామాతి। సత్త చేవ అవాహరుం।>
        text <సఙ్ఘస్స అవహరుం సత్త। పుప్ఫేహి అపరే దువే॥>
        text <తయో చ వుత్తవాదినో। మణి తీణి అతిక్కమే।>
        text <సూకరా చ మిగా మచ్ఛా। యానఞ్చాపి పవత్తయి॥>
        text <దువే పేసీ దువే దారూ। పంసుకూలం దువే దకా।>
        text <అనుపుబ్బవిధానేన। తదఞ్ఞో న పరిపూరయి॥>
        text <సావత్థియా చతురో ముట్ఠీ। ద్వే విఘాసా దువే తిణా।>
        text <సఙ్ఘస్స భాజయుం సత్త। సత్త చేవ అస్సామికా॥>
        text <దారుదకా మత్తికా ద్వే తిణాని।>
        text <సఙ్ఘస్స సత్త అవహాసి సేయ్యం।>
        text <సస్సామికం న చాపి నీహరేయ్య।>
        text <హరేయ్య సస్సామికం తావకాలికం॥>
        text <చమ్పా రాజగహే చేవ। వేసాలియా చ అజ్జుకో।>
        text <బారాణసీ చ కోసమ్బీ। సాగలా దళ్హికేన చాతి॥>
        text <సంవణ్ణనా నిసీదన్తో। ముసలోదుక్ఖలేన చ।>
        text <వుడ్ఢపబ్బజితాభిసన్నో। అగ్గవీమంసనావిసం॥>
        text <తయో చ వత్థుకమ్మేహి। ఇట్ఠకాహిపరే తయో।>
        text <వాసీ గోపానసీ చేవ। అట్టకోతరణం పతి॥>
        text <సేదం నత్థుఞ్చ సమ్బాహో। న్హాపనబ్భఞ్జనేన చ।>
        text <ఉట్ఠాపేన్తో నిపాతేన్తో। అన్నపానేన మారణం॥>
        text <జారగబ్భో సపత్తీ చ। మాతా పుత్తం ఉభో వధి।>
        text <ఉభో న మియ్యరే మద్దా। తాపం వఞ్ఝా విజాయినీ॥>
        text <పతోదం నిగ్గహే యక్ఖో। వాళయక్ఖఞ్చ పాహిణి।>
        text <తం మఞ్ఞమానో పహరి। సగ్గఞ్చ నిరయం భణే॥>
        text <ఆళవియా తయో రుక్ఖా। దాయేహి అపరే తయో।>
        text <మా కిలమేసి న తుయ్హం। తక్కం సోవీరకేన చాతి॥>
        text <అఞ్ఞథా సన్తమత్తానం। అఞ్ఞథా యో పవేదయే।>
        text <నికచ్చ కితవస్సేవ। భుత్తం థేయ్యేన తస్స తం॥>
        text <కాసావకణ్ఠా బహవో। పాపధమ్మా అసఞ్ఞతా।>
        text <పాపా పాపేహి కమ్మేహి। నిరయం తే ఉపపజ్జరే॥>
        text <సేయ్యో అయోగుళో భుత్తో। తత్తో అగ్గిసిఖూపమో।>
        text <యఞ్చే భుఞ్జేయ్య దుస్సీలో। రట్ఠపిణ్డం అసఞ్ఞతోతి॥>
        text <అధిమానే అరఞ్ఞమ్హి। పిణ్డోపజ్ఝారియాపథో।>
        text <సంయోజనా రహోధమ్మా। విహారో పచ్చుపట్ఠితో॥>
        text <న దుక్కరం వీరియమథోపి మచ్చునో।>
        text <భాయావుసో విప్పటిసారి సమ్మా।>
        text <విరియేన యోగేన ఆరాధనాయ।>
        text <అథ వేదనాయ అధివాసనా దువే॥>
        text <బ్రాహ్మణే పఞ్చ వత్థూని। అఞ్ఞం బ్యాకరణా తయో।>
        text <అగారావరణా కామా। రతి చాపి అపక్కమి॥>
        text <అట్ఠి పేసి ఉభో గావఘాతకా।>
        text <పిణ్డో సాకుణికో నిచ్ఛవి ఓరబ్భి।>
        text <అసి చ సూకరికో సత్తి మాగవి।>
        text <ఉసు చ కారణికో సూచి సారథి॥>
        text <యో చ సిబ్బీయతి సూచకో హి సో।>
        text <అణ్డభారి అహు గామకూటకో।>
        text <కూపే నిముగ్గో హి సో పారదారికో।>
        text <గూథఖాదీ అహు దుట్ఠబ్రాహ్మణో॥>
        text <నిచ్ఛవిత్థీ అతిచారినీ అహు।>
        text <మఙ్గులిత్థీ అహు ఇక్ఖణిత్థికా।>
        text <ఓకిలినీ హి సపత్తఙ్గారోకిరి।>
        text <సీసచ్ఛిన్నో అహు చోరఘాతకో॥>
        text <భిక్ఖు భిక్ఖునీ సిక్ఖమానా।>
        text <సామణేరో అథ సామణేరికా।>
        text <కస్సపస్స వినయస్మిం పబ్బజం।>
        text <పాపకమ్మమకరింసు తావదే॥>
        text <తపోదా రాజగహే యుద్ధం। నాగానోగాహనేన చ।>
        text <సోభితో అరహం భిక్ఖు। పఞ్చకప్పసతం సరేతి॥>
        text <మేథునాదిన్నాదానఞ్చ। మనుస్సవిగ్గహుత్తరి।>
        text <పారాజికాని చత్తారి। ఛేజ్జవత్థూ అసంసయాతి॥>
    text <వినీతవత్థు>
      text <౬౭>, <తేన ఖో పన సమయేన అఞ్ఞతరో భిక్ఖు మక్కటియా మేథునం ధమ్మం పటిసేవి॥ తస్స కుక్కుచ్చం అహోసి భగవతా సిక్ఖాపదం పఞ్ఞత్తం। కచ్చి ను ఖో అహం పారాజికం ఆపత్తిం ఆపన్నోతి॥ భగవతో ఏతమత్థం ఆరోచేసి॥ ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన సమ్బహులా వేసాలికా వజ్జిపుత్తకా భిక్ఖూ సిక్ఖం అపచ్చక్ఖాయ దుబ్బల్యం అనావికత్వా మేథునం ధమ్మం పటిసేవింసు॥ తేసం కుక్కుచ్చం అహోసి భగవతా సిక్ఖాపదం పఞ్ఞత్తం। కచ్చి ను ఖో మయం పారాజికం ఆపత్తిం ఆపన్నాతి॥ భగవతో ఏతమత్థం ఆరోచేసుం॥ ఆపత్తిం తుమ్హే। భిక్ఖవే। ఆపన్నా పారాజికన్తి॥>
      text <తేన ఖో పన సమయేన అఞ్ఞతరో భిక్ఖు ఏవం మే అనాపత్తి భవిస్సతీతి। గిహిలిఙ్గేన మేథునం ధమ్మం పటిసేవి॥ తస్స కుక్కుచ్చం అహోసి భగవతా సిక్ఖాపదం పఞ్ఞత్తం। కచ్చి ను ఖో అహం పారాజికం ఆపత్తిం ఆపన్నోతి॥ భగవతో ఏతమత్థం ఆరోచేసి॥ ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు ఏవం మే అనాపత్తి భవిస్సతీతి। నగ్గో హుత్వా మేథునం ధమ్మం పటిసేవి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు ఏవం మే అనాపత్తి భవిస్సతీతి। కుసచీరం నివాసేత్వా… వాకచీరం నివాసేత్వా… ఫలకచీరం నివాసేత్వా… కేసకమ్బలం నివాసేత్వా… వాలకమ్బలం నివాసేత్వా… ఉలూకపక్ఖికం నివాసేత్వా… అజినక్ఖిపం నివాసేత్వా మేథునం ధమ్మం పటిసేవి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో పిణ్డచారికో భిక్ఖు పీఠకే నిపన్నం దారికం పస్సిత్వా సారత్తో అఙ్గుట్ఠం అఙ్గజాతం పవేసేసి॥ సా కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ ఆపత్తి సఙ్ఘాదిసేసస్సాతి॥>
      text <౬౮>, <తేన ఖో పన సమయేన అఞ్ఞతరో మాణవకో ఉప్పలవణ్ణాయ భిక్ఖునియా పటిబద్ధచిత్తో హోతి॥ అథ ఖో సో మాణవకో ఉప్పలవణ్ణాయ భిక్ఖునియా గామం పిణ్డాయ పవిట్ఠాయ కుటికం పవిసిత్వా నిలీనో అచ్ఛి॥ ఉప్పలవణ్ణా భిక్ఖునీ పచ్ఛాభత్తం పిణ్డపాతపటిక్కన్తా పాదే పక్ఖాలేత్వా కుటికం పవిసిత్వా మఞ్చకే నిసీది॥ అథ ఖో సో మాణవకో ఉప్పలవణ్ణం భిక్ఖునిం ఉగ్గహేత్వా దూసేసి॥ ఉప్పలవణ్ణా భిక్ఖునీ భిక్ఖునీనం ఏతమత్థం ఆరోచేసి॥ భిక్ఖునియో భిక్ఖూనం ఏతమత్థం ఆరోచేసుం॥ భిక్ఖూ భగవతో ఏతమత్థం ఆరోచేసుం॥ అనాపత్తి। భిక్ఖవే। అసాదియన్తియాతి॥>
      text <౬౯>, <తేన ఖో పన సమయేన అఞ్ఞతరస్స భిక్ఖునో ఇత్థిలిఙ్గం పాతుభూతం హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। తంయేవ ఉపజ్ఝం తమేవ ఉపసమ్పదం తానియేవ వస్సాని భిక్ఖునీహి సఙ్గమితుం॥ యా ఆపత్తియో భిక్ఖూనం భిక్ఖునీహి సాధారణా తా ఆపత్తియో భిక్ఖునీనం సన్తికే వుట్ఠాతుం॥ యా ఆపత్తియో భిక్ఖూనం భిక్ఖునీహి అసాధారణా తాహి ఆపత్తీహి అనాపత్తీతి॥>
      text <తేన ఖో పన సమయేన అఞ్ఞతరిస్సా భిక్ఖునియా పురిసలిఙ్గం పాతుభూతం హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। తంయేవ ఉపజ్ఝం తమేవ ఉపసమ్పదం తానియేవ వస్సాని భిక్ఖూహి సఙ్గమితుం॥ యా ఆపత్తియో భిక్ఖునీనం భిక్ఖూహి సాధారణా తా ఆపత్తియో భిక్ఖూనం సన్తికే వుట్ఠాతుం॥ యా ఆపత్తియో భిక్ఖునీనం భిక్ఖూహి అసాధారణా తాహి ఆపత్తీహి అనాపత్తీతి॥>
      text <౭౦>, <తేన ఖో పన సమయేన అఞ్ఞతరో భిక్ఖు ఏవం మే అనాపత్తి భవిస్సతీతి। మాతుయా మేథునం ధమ్మం పటిసేవి… ధీతుయా మేథునం ధమ్మం పటిసేవి… భగినియా మేథునం ధమ్మం పటిసేవి… తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు పురాణదుతియికాయ మేథునం ధమ్మం పటిసేవి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౭౧>, <తేన ఖో పన సమయేన అఞ్ఞతరో భిక్ఖు ముదుపిట్ఠికో హోతి॥ సో అనభిరతియా పీళితో అత్తనో అఙ్గజాతం ముఖేన అగ్గహేసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పరాజికన్తి॥>
      text <తేన ఖో పన సమయేన అఞ్ఞతరో భిక్ఖు లమ్బీ హోతి॥ సో అనభిరతియా పీళితో అత్తనో అఙ్గజాతం అత్తనో వచ్చమగ్గం పవేసేసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు మతసరీరం పస్సి॥ తస్మిఞ్చ సరీరే అఙ్గజాతసామన్తా వణో హోతి॥ సో ఏవం మే అనాపత్తి భవిస్సతీతి। అఙ్గజాతే అఙ్గజాతం పవేసేత్వా వణేన నీహరి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు మతసరీరం పస్సి॥ తస్మిఞ్చ సరీరే అఙ్గజాతసామన్తా వణో హోతి॥ సో ఏవం మే అనాపత్తి భవిస్సతీతి। వణే అఙ్గజాతం పవేసేత్వా అఙ్గజాతేన నీహరి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు సారత్తో లేపచిత్తస్స నిమిత్తం అఙ్గజాతేన ఛుపి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ ఆపత్తి దుక్కటస్సాతి॥>
      text <తేన ఖో పన సమయేన అఞ్ఞతరో భిక్ఖు సారత్తో దారుధీతలికాయ నిమిత్తం అఙ్గజాతేన ఛుపి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ ఆపత్తి దుక్కటస్సాతి॥>
      text <౭౨>, <తేన ఖో పన సమయేన సున్దరో నామ భిక్ఖు రాజగహా పబ్బజితో రథికాయ గచ్ఛతి॥ అఞ్ఞతరా ఇత్థీ ముహుత్తం। భన్తే। ఆగమేహి। వన్దిస్సామీతి సా వన్దన్తీ అన్తరవాసకం ఉక్ఖిపిత్వా ముఖేన అఙ్గజాతం అగ్గహేసి॥ తస్స కుక్కుచ్చం అహోసి…పే॰… సాదియి త్వం। భిక్ఖూతి॥ నాహం। భగవా। సాదియిన్తి॥ అనాపత్తి। భిక్ఖు। అసాదియన్తస్సాతి॥>
      text <తేన ఖో పన సమయేన అఞ్ఞతరా ఇత్థీ భిక్ఖుం పస్సిత్వా ఏతదవోచ ఏహి। భన్తే। మేథునం ధమ్మం పటిసేవాతి॥ అలం। భగిని। నేతం కప్పతీతి॥ ఏహి। భన్తే। అహం వాయమిస్సామి। త్వం మా వాయమి। ఏవం తే అనాపత్తి భవిస్సతీతి॥ సో భిక్ఖు తథా అకాసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరా ఇత్థీ భిక్ఖుం పస్సిత్వా ఏతదవోచ ఏహి। భన్తే। మేథునం ధమ్మం పటిసేవాతి॥ అలం। భగిని। నేతం కప్పతీతి॥ ఏహి భన్తే। త్వం వాయమ। అహం న వాయమిస్సామి। ఏవం తే అనాపత్తి భవిస్సతీతి॥ సో భిక్ఖు తథా అకాసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరా ఇత్థీ భిక్ఖుం పస్సిత్వా ఏతదవోచ ఏహి। భన్తే। మేథునం ధమ్మం పటిసేవాతి॥ అలం। భగిని। నేతం కప్పతీతి॥ ఏహి। భన్తే। అబ్భన్తరం ఘట్టేత్వా బహి మోచేహి…పే॰… బహి ఘట్టేత్వా అబ్భన్తరం మోచేహి। ఏవం తే అనాపత్తి భవిస్సతీతి॥ సో భిక్ఖు తథా అకాసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౭౩>, <తేన ఖో పన సమయేన అఞ్ఞతరో భిక్ఖు సివథికం గన్త్వా అక్ఖాయితం సరీరం పస్సిత్వా తస్మిం మేథునం ధమ్మం పటిసేవి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు సివథికం గన్త్వా యేభుయ్యేన అక్ఖాయితం సరీరం పస్సిత్వా తస్మిం మేథునం ధమ్మం పటిసేవి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు సివథికం గన్త్వా యేభుయ్యేన ఖాయితం సరీరం పస్సిత్వా తస్మిం మేథునం ధమ్మం పటిసేవి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు సివథికం గన్త్వా ఛిన్నసీసం పస్సిత్వా వట్టకతే ముఖే ఛుపన్తం అఙ్గజాతం పవేసేసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు సివథికం గన్త్వా ఛిన్నసీసం పస్సిత్వా వట్టకతే ముఖే అచ్ఛుపన్తం అఙ్గజాతం పవేసేసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ ఆపత్తి దుక్కటస్సాతి॥>
      text <తేన ఖో పన సమయేన అఞ్ఞతరో భిక్ఖు అఞ్ఞతరిస్సా ఇత్థియా పటిబద్ధచిత్తో హోతి॥ సా కాలఙ్కతా సుసానే ఛడ్డితా॥ అట్ఠికాని విప్పకిణ్ణాని హోన్తి॥ అథ ఖో సో భిక్ఖు సివథికం గన్త్వా అట్ఠికాని సఙ్కడ్ఢిత్వా నిమిత్తే అఙ్గజాతం పటిపాదేసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ ఆపత్తి దుక్కటస్సాతి॥>
      text <తేన ఖో పన సమయేన అఞ్ఞతరో భిక్ఖు నాగియా మేథునం ధమ్మం పటిసేవి… యక్ఖినియా మేథునం ధమ్మం పటిసేవి… పేతియా మేథునం ధమ్మం పటిసేవి … పణ్డకస్స మేథునం ధమ్మం పటిసేవి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు ఉపహతిన్ద్రియో హోతి॥ సో నాహం వేదియామి సుఖం వా దుక్ఖం వా। అనాపత్తి మే భవిస్సతీతి। మేథునం ధమ్మం పటిసేవి॥ భగవతో ఏతమత్థం ఆరోచేసుం॥ వేదయి వా సో। భిక్ఖవే। మోఘపురిసో న వా వేదయి। ఆపత్తి పారాజికస్సాతి॥>
      text <తేన ఖో పన సమయేన అఞ్ఞతరో భిక్ఖు ఇత్థియా మేథునం ధమ్మం పటిసేవిస్సామీతి। ఛుపితమత్తే విప్పటిసారీ అహోసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ ఆపత్తి సఙ్ఘాదిసేసస్సాతి॥>
      text <౭౪>, <తేన ఖో పన సమయేన అఞ్ఞతరో భిక్ఖు భద్దియే జాతియావనే దివావిహారగతో నిపన్నో హోతి॥ తస్స అఙ్గమఙ్గాని వాతూపత్థద్ధాని హోన్తి॥ అఞ్ఞతరా ఇత్థీ పస్సిత్వా అఙ్గజాతే అభినిసీదిత్వా యావదత్థం కత్వా పక్కామి॥ భిక్ఖూ కిలిన్నం పస్సిత్వా భగవతో ఏతమత్థం ఆరోచేసుం॥ పఞ్చహి। భిక్ఖవే। ఆకారేహి అఙ్గజాతం కమ్మనియం హోతి రాగేన। వచ్చేన। పస్సావేన। వాతేన। ఉచ్చాలిఙ్గపాణకదట్ఠేన॥ ఇమేహి ఖో। భిక్ఖవే। పఞ్చహాకారేహి అఙ్గజాతం కమ్మనియం హోతి॥ అట్ఠానమేతం। భిక్ఖవే। అనవకాసో యం తస్స భిక్ఖునో రాగేన అఙ్గజాతం కమ్మనియం అస్స॥ అరహం సో। భిక్ఖవే। భిక్ఖు॥ అనాపత్తి। భిక్ఖవే। తస్స భిక్ఖునోతి॥>
      text <తేన ఖో పన సమయేన అఞ్ఞతరో భిక్ఖు సావత్థియా అన్ధవనే దివావిహారగతో నిపన్నో హోతి॥ అఞ్ఞతరా గోపాలికా పస్సిత్వా అఙ్గజాతే అభినిసీది॥ సో భిక్ఖు పవేసనం సాదియి। పవిట్ఠం సాదియి। ఠితం సాదియి। ఉద్ధరణం సాదియి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు సావత్థియా అన్ధవనే దివావిహారగతో నిపన్నో హోతి॥ అఞ్ఞతరా అజపాలికా పస్సిత్వా… అఞ్ఞతరా కట్ఠహారికా పస్సిత్వా… అఞ్ఞతరా గోమయహారికా పస్సిత్వా అఙ్గజాతే అభినిసీది॥ సో భిక్ఖు పవేసనం సాదియి। పవిట్ఠం సాదియి। ఠితం సాదియి। ఉద్ధరణం సాదియి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౭౫>, <తేన ఖో పన సమయేన అఞ్ఞతరో భిక్ఖు వేసాలియం మహావనే దివావిహారగతో నిపన్నో హోతి॥ అఞ్ఞతరా ఇత్థీ పస్సిత్వా అఙ్గజాతే అభినిసీదిత్వా యావదత్థం కత్వా సామన్తా హసమానా ఠితా హోతి॥ సో భిక్ఖు పటిబుజ్ఝిత్వా తం ఇత్థిం ఏతదవోచ తుయ్హిదం కమ్మన్తి॥ ఆమ। మయ్హం కమ్మన్తి॥ తస్స కుక్కుచ్చం అహోసి…పే॰… సాదియి త్వం। భిక్ఖూతి॥ నాహం। భగవా। జానామీతి॥ అనాపత్తి। భిక్ఖు। అజానన్తస్సాతి॥>
      text <౭౬>, <తేన ఖో పన సమయేన అఞ్ఞతరో భిక్ఖు వేసాలియం మహావనే దివావిహారగతో రుక్ఖం అపస్సాయ నిపన్నో హోతి॥ అఞ్ఞతరా ఇత్థీ పస్సిత్వా అఙ్గజాతే అభినిసీది॥ సో భిక్ఖు సహసా వుట్ఠాసి॥ తస్స కుక్కుచ్చం అహోసి…పే॰… సాదియి త్వం। భిక్ఖూతి॥ నాహం। భగవా। సాదియిన్తి॥ అనాపత్తి। భిక్ఖు। అసాదియన్తస్సాతి॥>
      text <తేన ఖో పన సమయేన అఞ్ఞతరో భిక్ఖు వేసాలియం మహావనే దివావిహారగతో రుక్ఖం అపస్సాయ నిపన్నో హోతి॥ అఞ్ఞతరా ఇత్థీ పస్సిత్వా అఙ్గజాతే అభినిసీది॥ సో భిక్ఖు అక్కమిత్వా పవత్తేసి॥ తస్స కుక్కుచ్చం అహోసి…పే॰… సాదియి త్వం। భిక్ఖూతి॥ నాహం। భగవా। సాదియిన్తి॥ అనాపత్తి। భిక్ఖు। అసాదియన్తస్సాతి॥>
      text <౭౭>, <తేన ఖో పన సమయేన అఞ్ఞతరో భిక్ఖు వేసాలియం మహావనే కూటాగారసాలాయం దివావిహారగతో ద్వారం వివరిత్వా నిపన్నో హోతి॥ తస్స అఙ్గమఙ్గాని వాతూపత్థద్ధాని హోన్తి॥ తేన ఖో పన సమయేన సమ్బహులా ఇత్థియో గన్ధఞ్చ మాలఞ్చ ఆదాయ ఆరామం ఆగమంసు విహారపేక్ఖికాయో॥ అథ ఖో తా ఇత్థియో తం భిక్ఖుం పస్సిత్వా అఙ్గజాతే అభినిసీదిత్వా యావదత్థం కత్వా। పురిసూసభో వతాయన్తి వత్వా గన్ధఞ్చ మాలఞ్చ ఆరోపేత్వా పక్కమింసు॥ భిక్ఖూ కిలిన్నం పస్సిత్వా భగవతో ఏతమత్థం ఆరోచేసుం॥ పఞ్చహి। భిక్ఖవే। ఆకారేహి అఙ్గజాతం కమ్మనియం హోతి రాగేన। వచ్చేన। పస్సావేన। వాతేన। ఉచ్చాలిఙ్గపాణకదట్ఠేన॥ ఇమేహి ఖో। భిక్ఖవే। పఞ్చహాకారేహి అఙ్గజాతం కమ్మనియం హోతి॥ అట్ఠానమేతం। భిక్ఖవే। అనవకాసో। యం తస్స భిక్ఖునో రాగేన అఙ్గజాతం కమ్మనియం అస్స॥ అరహం సో। భిక్ఖవే। భిక్ఖు॥ అనాపత్తి। భిక్ఖవే। తస్స భిక్ఖునో॥ అనుజానామి। భిక్ఖవే। దివా పటిసల్లీయన్తేన ద్వారం సంవరిత్వా పటిసల్లీయితున్తి॥>
      text <౭౮>, <తేన ఖో పన సమయేన అఞ్ఞతరో భారుకచ్ఛకో భిక్ఖు సుపినన్తే పురాణదుతియికాయ మేథునం ధమ్మం పటిసేవిత్వా అస్సమణో అహం। విబ్భమిస్సామీతి। భారుకచ్ఛం గచ్ఛన్తో అన్తరామగ్గే ఆయస్మన్తం ఉపాలిం పస్సిత్వా ఏతమత్థం ఆరోచేసి॥ ఆయస్మా ఉపాలి ఏవమాహ అనాపత్తి। ఆవుసో। సుపినన్తేనాతి॥>
      text <తేన ఖో పన సమయేన రాజగహే సుపబ్బా నామ ఉపాసికా ముధప్పసన్నా హోతి॥ సా ఏవందిట్ఠికా హోతి యా మేథునం ధమ్మం దేతి సా అగ్గదానం దేతీతి॥ సా భిక్ఖుం పస్సిత్వా ఏతదవోచ ఏహి। భన్తే। మేథునం ధమ్మం పటిసేవాతి॥ అలం। భగిని। నేతం కప్పతీతి॥ ఏహి। భన్తే। ఊరున్తరికాయ ఘట్టేహి। ఏవం తే అనాపత్తి భవిస్సతీతి…పే॰… ఏహి। భన్తే। నాభియం ఘట్టేహి… ఏహి। భన్తే। ఉదరవట్టియం ఘట్టేహి… ఏహి। భన్తే। ఉపకచ్ఛకే ఘట్టేహి… ఏహి। భన్తే। గీవాయం ఘట్టేహి… ఏహి। భన్తే। కణ్ణచ్ఛిద్దే ఘట్టేహి… ఏహి। భన్తే। కేసవట్టియం ఘట్టేహి… ఏహి। భన్తే। అఙ్గులన్తరికాయ ఘట్టేహి… ఏహి। భన్తే। హత్థేన ఉపక్కమిత్వా మోచేస్సామి। ఏవం తే అనాపత్తి భవిస్సతీతి॥ సో భిక్ఖు తథా అకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ ఆపత్తి సఙ్ఘాదిసేసస్సాతి॥>
      text <౭౯>, <తేన ఖో పన సమయేన సావత్థియం సద్ధా నామ ఉపాసికా ముధప్పసన్నా హోతి॥ సా ఏవందిట్ఠికా హోతి యా మేథునం ధమ్మం దేతి సా అగ్గదానం దేతీతి॥ సా భిక్ఖుం పస్సిత్వా ఏతదవోచ ఏహి। భన్తే। మేథునం ధమ్మం పటిసేవాతి॥ అలం। భగిని। నేతం కప్పతీతి॥ ఏహి। భన్తే। ఊరున్తరికాయ ఘట్టేహి…పే॰… ఏహి। భన్తే। హత్థేన ఉపక్కమిత్వా మోచేస్సామి। ఏవం తే అనాపత్తి భవిస్సతీతి॥ సో భిక్ఖు తథా అకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ ఆపత్తి సఙ్ఘాదిసేసస్సాతి॥>
      text <౮౦>, <తేన ఖో పన సమయేన వేసాలియం లిచ్ఛవికుమారకా భిక్ఖుం గహేత్వా భిక్ఖునియా విప్పటిపాదేసుం… సిక్ఖమానాయ విప్పటిపాదేసుం… సామణేరియా విప్పటిపాదేసుం॥ ఉభో సాదియింసు॥ ఉభో నాసేతబ్బా॥ ఉభో న సాదియింసు॥ ఉభిన్నం అనాపత్తి॥>
      text <౮౧>, <తేన ఖో పన సమయేన వేసాలియం లిచ్ఛవికుమారకా భిక్ఖుం గహేత్వా వేసియా విప్పటిపాదేసుం… పణ్డకే విప్పటిపాదేసుం… గిహినియా విప్పటిపాదేసుం॥ భిక్ఖు సాదియి॥ భిక్ఖు నాసేతబ్బో॥ భిక్ఖు న సాదియి॥ భిక్ఖుస్స అనాపత్తి॥>
      text <తేన ఖో పన సమయేన వేసాలియం లిచ్ఛవికుమారకా భిక్ఖూ గహేత్వా అఞ్ఞమఞ్ఞం విప్పటిపాదేసుం॥ ఉభో సాదియింసు॥ ఉభో నాసేతబ్బా॥ ఉభో న సాదియింసు॥ ఉభిన్నం అనాపత్తి॥>
      text <౮౨>, <తేన ఖో పన సమయేన అఞ్ఞతరో వుడ్ఢపబ్బజితో భిక్ఖు పురాణదుతియికాయ దస్సనం అగమాసి॥ సా ఏహి। భన్తే। విబ్భమాతి అగ్గహేసి॥ సో భిక్ఖు పటిక్కమన్తో ఉత్తానో పరిపతి॥ సా ఉబ్భజిత్వా అఙ్గజాతే అభినిసీది॥ తస్స కుక్కుచ్చం అహోసి …పే॰… సాదియి త్వం। భిక్ఖూతి॥ నాహం। భగవా। సాదియిన్తి॥ అనాపత్తి। భిక్ఖు। అసాదియన్తస్సాతి॥>
      text <౮౩>, <తేన ఖో పన సమయేన అఞ్ఞతరో భిక్ఖు అరఞ్ఞే విహరతి॥ మిగపోతకో తస్స పస్సావట్ఠానం ఆగన్త్వా పస్సావం పివన్తో ముఖేన అఙ్గజాతం అగ్గహేసి॥ సో భిక్ఖు సాదియి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      stand <పఠమపారాజికం సమత్తం॥>
  text <౨॥ దుతియపారాజికం>
    text <౮౪>, <తేన సమయేన బుద్ధో భగవా రాజగహే విహరతి గిజ్ఝకూటే పబ్బతే॥ తేన ఖో పన సమయేన సమ్బహులా సన్దిట్ఠా సమ్భత్తా భిక్ఖూ ఇసిగిలిపస్సే తిణకుటియో కరిత్వా వస్సం ఉపగచ్ఛింసు॥ ఆయస్మాపి ధనియో కుమ్భకారపుత్తో తిణకుటికం కరిత్వా వస్సం ఉపగచ్ఛి॥ అథ ఖో తే భిక్ఖూ వస్సంవుట్ఠా తేమాసచ్చయేన తిణకుటియో భిన్దిత్వా తిణఞ్చ కట్ఠఞ్చ పటిసామేత్వా జనపదచారికం పక్కమింసు॥ ఆయస్మా పన ధనియో కుమ్భకారపుత్తో తత్థేవ వస్సం వసి। తత్థ హేమన్తం। తత్థ గిమ్హం॥ అథ ఖో ఆయస్మతో ధనియస్స కుమ్భకారపుత్తస్స గామం పిణ్డాయ పవిట్ఠస్స తిణహారియో కట్ఠహారియో తిణకుటికం భిన్దిత్వా తిణఞ్చ కట్ఠఞ్చ ఆదాయ అగమంసు॥ దుతియమ్పి ఖో ఆయస్మా ధనియో కుమ్భకారపుత్తో తిణఞ్చ కట్ఠఞ్చ సంకడ్ఢిత్వా తిణకుటికం అకాసి॥ దుతియమ్పి ఖో ఆయస్మతో ధనియస్స కుమ్భకారపుత్తస్స గామం పిణ్డాయ పవిట్ఠస్స తిణహారియో కట్ఠహారియో తిణకుటికం భిన్దిత్వా తిణఞ్చ కట్ఠఞ్చ ఆదాయ అగమంసు॥ తతియమ్పి ఖో ఆయస్మా ధనియో కుమ్భకారపుత్తో తిణఞ్చ కట్ఠఞ్చ సంకడ్ఢిత్వా తిణకుటికం అకాసి॥ తతియమ్పి ఖో ఆయస్మతో ధనియస్స కుమ్భకారపుత్తస్స గామం పిణ్డాయ పవిట్ఠస్స తిణహారియో కట్ఠహారియో తిణకుటికం భిన్దిత్వా తిణఞ్చ కట్ఠఞ్చ ఆదాయ అగమంసు॥>
    text <అథ ఖో ఆయస్మతో ధనియస్స కుమ్భకారపుత్తస్స ఏతదహోసి యావతతియకం ఖో మే గామం పిణ్డాయ పవిట్ఠస్స తిణహారియో కట్ఠహారియో తిణకుటికం భిన్దిత్వా తిణఞ్చ కట్ఠఞ్చ ఆదాయ అగమంసు॥ అహం ఖో పన సుసిక్ఖితో అనవయో సకే ఆచరియకే కుమ్భకారకమ్మే పరియోదాతసిప్పో॥ యంనూనాహం సామం చిక్ఖల్లం మద్దిత్వా సబ్బమత్తికామయం కుటికం కరేయ్యన్తి॥ అథ ఖో ఆయస్మా ధనియో కుమ్భకారపుత్తో సామం చిక్ఖల్లం మద్దిత్వా సబ్బమత్తికామయం కుటికం కరిత్వా తిణఞ్చ కట్ఠఞ్చ గోమయఞ్చ సంకడ్ఢిత్వా తం కుటికం పచి॥ సా అహోసి కుటికా అభిరూపా దస్సనీయా పాసాదికా లోహితికా। సేయ్యథాపి ఇన్దగోపకో॥ సేయ్యథాపి నామ కిఙ్కణికసద్దో ఏవమేవం తస్సా కుటికాయ సద్దో అహోసి॥>
    text <౮౫>, <అథ ఖో భగవా సమ్బహులేహి భిక్ఖూహి సద్ధిం గిజ్ఝకూటా పబ్బతా ఓరోహన్తో అద్దస తం కుటికం అభిరూపం దస్సనీయం పాసాదికం లోహితికం॥ దిస్వాన భిక్ఖూ ఆమన్తేసి కిం ఏతం। భిక్ఖవే। అభిరూపం దస్సనీయం పాసాదికం లోహితికం। సేయ్యథాపి ఇన్దగోపకోతి॥ అథ ఖో తే భిక్ఖూ భగవతో ఏతమత్థం ఆరోచేసుం॥ విగరహి బుద్ధో భగవా అననుచ్ఛవికం। భిక్ఖవే। తస్స మోఘపురిసస్స అననులోమికం అప్పతిరూపం అస్సామణకం అకప్పియం అకరణీయం॥ కథఞ్హి నామ సో। భిక్ఖవే। మోఘపురిసో సబ్బమత్తికామయం కుటికం కరిస్సతి॥ న హి నామ। భిక్ఖవే। తస్స మోఘపురిసస్స పాణేసు అనుద్దయా అనుకమ్పా అవిహేసా భవిస్సతి॥ గచ్ఛథేతం। భిక్ఖవే। కుటికం భిన్దథ॥ మా పచ్ఛిమా జనతా పాణేసు పాతబ్యతం ఆపజ్జి॥ న చ। భిక్ఖవే। సబ్బమత్తికామయా కుటికా కాతబ్బా॥ యో కరేయ్య। ఆపత్తి దుక్కటస్సాతి॥ ఏవం। భన్తేతి। ఖో తే భిక్ఖూ భగవతో పటిస్సుణిత్వా యేన సా కుటికా తేనుపసఙ్కమింసు। ఉపసఙ్కమిత్వా తం కుటికం భిన్దింసు॥ అథ ఖో ఆయస్మా ధనియో కుమ్భకారపుత్తో తే భిక్ఖూ ఏతదవోచ కిస్స మే తుమ్హే। ఆవుసో। కుటికం భిన్దథాతి॥ భగవా। ఆవుసో। భేదాపేతీతి॥ భిన్దథావుసో। సచే ధమ్మస్సామీ భేదాపేతీతి॥>
    text <౮౬>, <అథ ఖో ఆయస్మతో ధనియస్స కుమ్భకారపుత్తస్స ఏతదహోసి యావతతియకం ఖో మే గామం పిణ్డాయ పవిట్ఠస్స తిణహారియో కట్ఠహారియో తిణకుటికం భిన్దిత్వా తిణఞ్చ కట్ఠఞ్చ ఆదాయ అగమంసు॥ యాపి మయా సబ్బమత్తికామయా కుటికా కతా సాపి భగవతా భేదాపితా॥ అత్థి చ మే దారుగహే గణకో సన్దిట్ఠో॥ యంనూనాహం దారుగహే గణకం దారూని యాచిత్వా దారుకుటికం కరేయ్యన్తి॥ అథ ఖో ఆయస్మా ధనియో కుమ్భకారపుత్తో యేన దారుగహే గణకో తేనుపసఙ్కమి। ఉపసఙ్కమిత్వా దారుగహే గణకం ఏతదవోచ యావతతియకం ఖో మే। ఆవుసో। గామం పిణ్డాయ పవిట్ఠస్స తిణహారియో కట్ఠహారియో తిణకుటికం భిన్దిత్వా తిణఞ్చ కట్ఠఞ్చ ఆదాయ అగమంసు॥ యాపి మయా సబ్బమత్తికామయా కుటికా కతా సాపి భగవతా భేదాపితా॥ దేహి మే। ఆవుసో। దారూని॥ ఇచ్ఛామి దారుకుటికం కాతున్తి॥ నత్థి। భన్తే। తాదిసాని దారూని యానాహం అయ్యస్స దదేయ్యం॥ అత్థి। భన్తే। దేవగహదారూని నగరపటిసఙ్ఖారికాని ఆపదత్థాయ నిక్ఖిత్తాని॥ సచే తాని దారూని రాజా దాపేతి హరాపేథ। భన్తేతి॥ దిన్నాని। ఆవుసో। రఞ్ఞాతి॥ అథ ఖో దారుగహే గణకస్స ఏతదహోసి ఇమే ఖో సమణా సక్యపుత్తియా ధమ్మచారినో సమచారినో బ్రహ్మచారినో సచ్చవాదినో సీలవన్తో కల్యాణధమ్మా॥ రాజాపిమేసం అభిప్పసన్నో॥ నారహతి అదిన్నం దిన్నన్తి వత్తున్తి॥ అథ ఖో దారుగహే గణకో ఆయస్మన్తం ధనియం కుమ్భకారపుత్తం ఏతదవోచ హరాపేథ। భన్తేతి॥ అథ ఖో ఆయస్మా ధనియో కుమ్భకారపుత్తో తాని దారూని ఖణ్డాఖణ్డికం ఛేదాపేత్వా సకటేహి నిబ్బాహాపేత్వా దారుకుటికం అకాసి॥>
    text <౮౭>, <అథ ఖో వస్సకారో బ్రాహ్మణో మగధమహామత్తో రాజగహే కమ్మన్తే అనుసఞ్ఞాయమానో యేన దారుగహే గణకో తేనుపసఙ్కమి। ఉపసఙ్కమిత్వా దారుగహే గణకం ఏతదవోచ యాని తాని। భణే। దేవగహదారూని నగరపటిసఙ్ఖారికాని ఆపదత్థాయ నిక్ఖిత్తాని కహం తాని దారూనీతి॥ తాని। సామి। దారూని దేవేన అయ్యస్స ధనియస్స కుమ్భకారపుత్తస్స దిన్నానీతి॥ అథ ఖో వస్సకారో బ్రాహ్మణో మగధమహామత్తో అనత్తమనో అహోసి కథఞ్హి నామ దేవో దేవగహదారూని నగరపటిసఙ్ఖారికాని ఆపదత్థాయ నిక్ఖిత్తాని ధనియస్స కుమ్భకారపుత్తస్స దస్సతీతి॥ అథ ఖో వస్సకారో బ్రాహ్మణో మగధమహామత్తో యేన రాజా మాగధో సేనియో బిమ్బిసారో తేనుపసఙ్కమి। ఉపసఙ్కమిత్వా రాజానం మాగధం సేనియం బిమ్బిసారం ఏతదవోచ సచ్చం కిర। దేవేన దేవగహదారూని నగరపటిసఙ్ఖారికాని ఆపదత్థాయ నిక్ఖిత్తాని ధనియస్స కుమ్భకారపుత్తస్స దిన్నానీతి॥ కో ఏవమాహాతి॥ దారుగహే గణకో। దేవాతి॥ తేన హి। బ్రాహ్మణ। దారుగహే గణకం ఆణాపేహీతి॥ అథ ఖో వస్సకారో బ్రాహ్మణో మగధమహామత్తో దారుగహే గణకం బన్ధం ఆణాపేసి॥ అద్దస ఖో ఆయస్మా ధనియో కుమ్భకారపుత్తో దారుగహే గణకం బన్ధం నియ్యమానం॥ దిస్వాన దారుగహే గణకం ఏతదవోచ కిస్స త్వం। ఆవుసో। బన్ధో నియ్యాసీతి॥ తేసం। భన్తే। దారూనం కిచ్చాతి॥ గచ్ఛావుసో। అహమ్పి ఆగచ్ఛామీతి॥ ఏయ్యాసి। భన్తే। పురాహం హఞ్ఞామీతి॥>
    text <౮౮>, <అథ ఖో ఆయస్మా ధనియో కుమ్భకారపుత్తో యేన రఞ్ఞో మాగధస్స సేనియస్స బిమ్బిసారస్స నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ అథ ఖో రాజా మాగధో సేనియో బిమ్బిసారో యేనాయస్మా ధనియో కుమ్భకారపుత్తో తేనుపసఙ్కమి। ఉపసఙ్కమిత్వా ఆయస్మన్తం ధనియం కుమ్భకారపుత్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో రాజా మాగధో సేనియో బిమ్బిసారో ఆయస్మన్తం ధనియం కుమ్భకారపుత్తం ఏతదవోచ సచ్చం కిర మయా। భన్తే। దేవగహదారూని నగరపటిసఙ్ఖారికాని ఆపదత్థాయ నిక్ఖిత్తాని అయ్యస్స దిన్నానీతి॥ ఏవం। మహారాజాతి॥ మయం ఖో। భన్తే। రాజానో నామ బహుకిచ్చా బహుకరణీయా। దత్వాపి న సరేయ్యామ। ఇఙ్ఘ। భన్తే। సరాపేహీతి॥ సరసి త్వం। మహారాజ। పఠమాభిసిత్తో ఏవరూపిం వాచం భాసితా దిన్నఞ్ఞేవ సమణబ్రాహ్మణానం తిణకట్ఠోదకం పరిభుఞ్జన్తూతి॥ సరామహం। భన్తే॥ సన్తి। భన్తే। సమణబ్రాహ్మణా లజ్జినో కుక్కుచ్చకా సిక్ఖాకామా॥ తేసం అప్పమత్తకేపి కుక్కుచ్చం ఉప్పజ్జతి॥ తేసం మయా సన్ధాయ భాసితం। తఞ్చ ఖో అరఞ్ఞే అపరిగ్గహితం॥ సో త్వం। భన్తే। తేన లేసేన దారూని అదిన్నం హరితుం మఞ్ఞసి॥ కథఞ్హి నామ మాదిసో సమణం వా బ్రాహ్మణం వా విజితే వసన్తం హనేయ్య వా బన్ధేయ్య వా పబ్బాజేయ్య వా॥ గచ్ఛ। భన్తే। లోమేన త్వం ముత్తోసి॥ మాస్సు పునపి ఏవరూపం అకాసీతి॥ మనుస్సా ఉజ్ఝాయన్తి ఖియ్యన్తి విపాచేన్తి అలజ్జినో ఇమే సమణా సక్యపుత్తియా దుస్సీలా ముసావాదినో॥ ఇమే హి నామ ధమ్మచారినో సమచారినో బ్రాహ్మచారినో సచ్చవాదినో సీలవన్తో కల్యాణధమ్మా పటిజానిస్సన్తి॥ నత్థి ఇమేసం సామఞ్ఞం। నత్థి ఇమేసం బ్రహ్మఞ్ఞం॥ నట్ఠం ఇమేసం సామఞ్ఞం। నట్ఠం ఇమేసం బ్రహ్మఞ్ఞం॥ కుతో ఇమేసం సామఞ్ఞం। కుతో ఇమేసం బ్రహ్మఞ్ఞం॥ అపగతా ఇమే సామఞ్ఞా। అపగతా ఇమే బ్రహ్మఞ్ఞా॥ రాజానమ్పి ఇమే వఞ్చేన్తి। కిం పనఞ్ఞే మనుస్సేతి॥ అస్సోసుం ఖో భిక్ఖూ తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యే తే భిక్ఖూ అప్పిచ్ఛా సన్తుట్ఠా లజ్జినో కుక్కుచ్చకా సిక్ఖాకామా తే ఉజ్ఝాయన్తి ఖియ్యన్తి విపాచేన్తి కథఞ్హి నామ ఆయస్మా ధనియో కుమ్భకారపుత్తో రఞ్ఞో దారూని అదిన్నం ఆదియిస్సతీతి॥ అథ ఖో తే భిక్ఖూ ఆయస్మన్తం ధనియం కుమ్భకారపుత్తం అనేకపరియాయేన విగరహిత్వా భగవతో ఏతమత్థం ఆరోచేసుం॥ అథ ఖో భగవా ఏతస్మిం నిదానే ఏతస్మిం పకరణే భిక్ఖుసఙ్ఘం సన్నిపాతాపేత్వా ఆయస్మన్తం ధనియం కుమ్భకారపుత్తం పటిపుచ్ఛి సచ్చం కిర త్వం। ధనియ। రఞ్ఞో దారూని అదిన్నం ఆదియీతి॥ సచ్చం। భగవాతి॥ విగరహి బుద్ధో భగవా అననుచ్ఛవికం। మోఘపురిస। అననులోమికం అప్పతిరూపం అస్సామణకం అకప్పియం అకరణీయం॥ కథఞ్హి నామ త్వం। మోఘపురిస। రఞ్ఞో దారూని అదిన్నం ఆదియిస్ససి॥ నేతం। మోఘపురిస। అప్పసన్నానం వా పసాదాయ పసన్నానం వా భియ్యోభావాయ। అథఖ్వేతం। మోఘపురిస। అప్పసన్నానఞ్చేవ అప్పసాదాయ పసన్నానఞ్చ ఏకచ్చానం అఞ్ఞథత్తాయాతి॥>
    text <తేన ఖో పన సమయేన అఞ్ఞతరో పురాణవోహారికో మహామత్తో భిక్ఖూసు పబ్బజితో భగవతో అవిదూరే నిసిన్నో హోతి॥ అథ ఖో భగవా తం భిక్ఖుం ఏతదవోచ కిత్తకేన ఖో భిక్ఖు రాజా మాగధో సేనియో బిమ్బిసారో చోరం గహేత్వా హనతి వా బన్ధతి వా పబ్బాజేతి వాతి॥ పాదేన వా। భగవా। పాదారహేన వాతి॥ తేన ఖో పన సమయేన రాజగహే పఞ్చమాసకో పాదో హోతి॥ అథ ఖో భగవా ఆయస్మన్తం ధనియం కుమ్భకారపుత్తం అనేకపరియాయేన విగరహిత్వా దుబ్భరతాయ…పే॰… ఏవఞ్చ పన। భిక్ఖవే। ఇమం సిక్ఖాపదం ఉద్దిసేయ్యాథ>
    text <౮౯>, <యో పన భిక్ఖు అదిన్నం థేయ్యసఙ్ఖాతం ఆదియేయ్య। యథారూపే అదిన్నాదానే రాజానో చోరం గహేత్వా హనేయ్యుం వా బన్ధేయ్యుం వా పబ్బాజేయ్యుం వా చోరోసి బాలోసి మూళ్హోసి థేనోసీతి। తథారూపం భిక్ఖు అదిన్నం ఆదియమానో అయమ్పి పారాజికో హోతి అసంవాసోతి॥>
    text <ఏవఞ్చిదం భగవతా భిక్ఖూనం సిక్ఖాపదం పఞ్ఞత్తం హోతి॥>
    text <౯౦>, <తేన ఖో పన సమయేన ఛబ్బగ్గియా భిక్ఖూ రజకత్థరణం గన్త్వా రజకభణ్డికం అవహరిత్వా ఆరామం హరిత్వా భాజేసుం॥ భిక్ఖూ ఏవమాహంసు మహాపుఞ్ఞత్థ తుమ్హే। ఆవుసో॥ బహుం తుమ్హాకం చీవరం ఉప్పన్నన్తి॥ కుతో ఆవుసో। అమ్హాకం పుఞ్ఞం। ఇదాని మయం రజకత్థరణం గన్త్వా రజకభణ్డికం అవహరిమ్హాతి॥ నను। ఆవుసో। భగవతా సిక్ఖాపదం పఞ్ఞత్తం॥ కిస్స తుమ్హే। ఆవుసో। రజకభణ్డికం అవహరిత్థాతి॥ సచ్చం। ఆవుసో। భగవతా సిక్ఖాపదం పఞ్ఞత్తం॥ తఞ్చ ఖో గామే। నో అరఞ్ఞేతి॥ నను। ఆవుసో। తథేవేతం హోతి॥ అననుచ్ఛవికం। ఆవుసో। అననులోమికం అప్పతిరూపం అస్సామణకం అకప్పియం అకరణీయం॥ కథఞ్హి నామ తుమ్హే। ఆవుసో। రజకభణ్డికం అవహరిస్సథ॥ నేతం। ఆవుసో। అప్పసన్నానం వా పసాదాయ పసన్నానం వా భియ్యోభావాయ। అథఖ్వేతం। ఆవుసో। అప్పసన్నానఞ్చేవ అప్పసాదాయ పసన్నానఞ్చ ఏకచ్చానం అఞ్ఞథత్తాయాతి॥ అథ ఖో తే భిక్ఖూ ఛబ్బగ్గియే భిక్ఖూ అనేకపరియాయేన విగరహిత్వా భగవతో ఏతమత్థం ఆరోచేసుం॥ అథ ఖో భగవా ఏతస్మిం నిదానే ఏతస్మిం పకరణే భిక్ఖుసఙ్ఘం సన్నిపాతాపేత్వా ఛబ్బగ్గియే భిక్ఖూ పటిపుచ్ఛి సచ్చం కిర తుమ్హే। భిక్ఖవే। రజకత్థరణం గన్త్వా రజకభణ్డికం అవహరిత్థాతి॥ సచ్చం। భగవాతి॥ విగరహి బుద్ధో భగవా అననుచ్ఛవికం। మోఘపురిసా। అననులోమికం అప్పటిరూపం అస్సామణకం అకప్పియం అకరణీయం॥ కథఞ్హి నామ తుమ్హే। మోఘపురిసా। రజకభణ్డికం అవహరిస్సథ॥ నేతం। మోఘపురిసా। అప్పసన్నానం వా పసాదాయ పసన్నానం వా భియ్యోభావాయ। అథ ఖ్వేతం। మోఘపురిసా। అప్పసన్నానఞ్చేవ అప్పసాదాయ పసన్నానఞ్చ ఏకచ్చానం అఞ్ఞథత్తాయాతి॥ అథ ఖో భగవా ఛబ్బగ్గియే భిక్ఖూ అనేకపరియాయేన విగరహిత్వా దుబ్భరతాయ…పే॰… వీరియారమ్భస్స వణ్ణం భాసిత్వా భిక్ఖూనం తదనుచ్ఛవికం తదనులోమికం ధమ్మిం కథం కత్వా భిక్ఖూ ఆమన్తేసి…పే॰… ఏవఞ్చ పన। భిక్ఖవే। ఇమం సిక్ఖాపదం ఉద్దిసేయ్యాథ>
    text <౯౧>, <యో పన భిక్ఖు గామా వా అరఞ్ఞా వా అదిన్నం థేయ్యసఙ్ఖాతం ఆదియేయ్య। యథారూపే అదిన్నాదానే రాజానో చోరం గహేత్వా హనేయ్యుం వా బన్ధేయ్యుం వా పబ్బాజేయ్యుం వా చోరోసి బాలోసి మూళ్హోసి థేనోసీతి। తథారూపం భిక్ఖు అదిన్నం ఆదియమానో అయమ్పి పారాజికో హోతి అసంవాసోతి॥>
    text <౯౨>, <యో పనాతి యో యాదిసో…పే॰… భిక్ఖూతి…పే॰… అయం ఇమస్మిం అత్థే అధిప్పేతో భిక్ఖూతి॥>
    text <గామో నామ ఏకకుటికోపి గామో। ద్వికుటికోపి గామో। తికుటికోపి గామో। చతుకుటికోపి గామో। సమనుస్సోపి గామో। అమనుస్సోపి గామో। పరిక్ఖిత్తోపి గామో। అపరిక్ఖిత్తోపి గామో। గోనిసాదినివిట్ఠోపి గామో। యోపి సత్థో అతిరేకచతుమాసనివిట్ఠో సోపి వుచ్చతి గామో॥>
    text <గామూపచారో నామ పరిక్ఖిత్తస్స గామస్స ఇన్దఖీలే ఠితస్స మజ్ఝిమస్స పురిసస్స లేడ్డుపాతో। అపరిక్ఖిత్తస్స గామస్స ఘరూపచారే ఠితస్స మజ్ఝిమస్స పురిసస్స లేడ్డుపాతో॥>
    text <అరఞ్ఞం నామ ఠపేత్వా గామఞ్చ గామూపచారఞ్చ అవసేసం అరఞ్ఞం నామ॥>
    text <అదిన్నం నామం యం అదిన్నం అనిస్సట్ఠం అపరిచ్చత్తం రక్ఖితం గోపితం మమాయితం పరపరిగ్గహితం॥ ఏతం అదిన్నం నామ॥>
    text <థేయ్యసఙ్ఖాతన్తి థేయ్యచిత్తో అవహరణచిత్తో॥>
    text <ఆదియేయ్యాతి ఆదియేయ్య హరేయ్య అవహరేయ్య ఇరియాపథం వికోపేయ్య ఠానా చావేయ్య సఙ్కేతం వీతినామేయ్య॥>
    text <యథారూపం నామ పాదం వా పాదారహం వా అతిరేకపాదం వా॥>
    text <రాజానో నామ పథబ్యారాజా పదేసరాజా మణ్డలికా అన్తరభోగికా అక్ఖదస్సా మహామత్తా। యే వా పన ఛేజ్జభేజ్జం కరోన్తా అనుసాసన్తి॥ ఏతే రాజానో నామ॥>
    text <చోరో నామ యో పఞ్చమాసకం వా అతిరేకపఞ్చమాసకం వా అగ్ఘనకం అదిన్నం థేయ్యసఙ్ఖాతం ఆదియతి॥ ఏసో చోరో నామ॥>
    text <హనేయ్యుం వాతి హత్థేన వా పాదేన వా కసాయ వా వేత్తేన వా అడ్ఢదణ్డకేన వా ఛేజ్జాయ వా హనేయ్యుం॥>
    text <బన్ధేయ్యుం వాతి రజ్జుబన్ధనేన వా అన్దుబన్ధనేన వా సఙ్ఖలికబన్ధనేన వా ఘరబన్ధనేన వా నగరబన్ధనేన వా గామబన్ధనేన వా నిగమబన్ధనేన వా బన్ధేయ్యుం। పురిసగుత్తిం వా కరేయ్యుం॥>
    text <పబ్బాజేయ్యుం వాతి గామా వా నిగమా వా నగరా వా జనపదా వా జనపదపదేసా వా పబ్బాజేయ్యుం॥>
    text <చోరోసి బాలోసి మూళ్హోసి థేనోసీతి పరిభాసో ఏసో॥>
    text <తథారూపం నామ పాదం వా పాదారహం వా అతిరేకపాదం వా॥>
    text <ఆదియమానోతి ఆదియమానో హరమానో అవహరమానో ఇరియాపథం వికోపయమానో ఠానా చావయమానో సఙ్కేతం వీతినామయమానో॥>
    text <అయమ్పీతి పురిమం ఉపాదాయ వుచ్చతి॥>
    text <పారాజికో హోతీతి సేయ్యథాపి నామ పణ్డుపలాసో బన్ధనా పవుత్తో అభబ్బో హరితత్థాయ। ఏవమేవ భిక్ఖు పాదం వా పాదారహం వా అతిరేకపాదం వా అదిన్నం థేయ్యసఙ్ఖాతం ఆదియిత్వా అస్సమణో హోతి అసక్యపుత్తియో॥ తేన వుచ్చతి పారాజికో హోతీతి॥>
    text <అసంవాసోతి సంవాసో నామ ఏకకమ్మం ఏకుద్దేసో సమసిక్ఖతా॥ ఏసో సంవాసో నామ॥ సో తేన సద్ధిం నత్థి॥ తేన వుచ్చతి అసంవాసోతి॥>
    text <౯౩>, <భూమట్ఠం థలట్ఠం ఆకాసట్ఠం వేహాసట్ఠం ఉదకట్ఠం నావట్ఠం యానట్ఠం భారట్ఠం ఆరామట్ఠం విహారట్ఠం ఖేత్తట్ఠం వత్థుట్ఠం గామట్ఠం అరఞ్ఞట్ఠం ఉదకం దన్తపోణం వనప్పతి హరణకం ఉపనిధి సుఙ్కఘాతం పాణో అపదం ద్విపదం చతుప్పదం బహుప్పదం ఓచరకో ఓణిరక్ఖో సంవిదావహారో సఙ్కేతకమ్మం నిమిత్తకమ్మన్తి॥>
    text <౯౪>, <భూమట్ఠం నామ భణ్డం భూమియం నిక్ఖిత్తం హోతి నిఖాతం పటిచ్ఛన్నం॥ భూమట్ఠం భణ్డం అవహరిస్సామీతి థేయ్యచిత్తో దుతియం వా పరియేసతి కుదాలం వా పిటకం వా పరియేసతి గచ్ఛతి వా। ఆపత్తి దుక్కటస్స॥ తత్థ జాతకం కట్ఠం వా లతం వా ఛిన్దతి। ఆపత్తి దుక్కటస్స॥ తత్థ పంసుం ఖణతి వా బ్యూహతి వా ఉద్ధరతి వా। ఆపత్తి దుక్కటస్స॥ కుమ్భిం ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥ అత్తనో భాజనం పవేసేత్వా పఞ్చమాసకం వా అతిరేకపఞ్చమాసకం వా అగ్ఘనకం థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ అత్తనో భాజనగతం వా కరోతి ముట్ఠిం వా ఛిన్దతి। ఆపత్తి పారాజికస్స॥ సుత్తారుళ్హం భణ్డం పామఙ్గం వా కణ్ఠసుత్తకం వా కటిసుత్తకం వా సాటకం వా వేఠనం వా థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ కోటియం గహేత్వా ఉచ్చారేతి। ఆపత్తి థుల్లచ్చయస్స॥ ఘంసన్తో నీహరతి। ఆపత్తి థుల్లచ్చయస్స॥ అన్తమసో కేసగ్గమత్తమ్పి కుమ్భిముఖా మోచేతి। ఆపత్తి పారాజికస్స॥ సప్పిం వా తేలం వా మధుం వా ఫాణితం వా పఞ్చమాసకం వా అతిరేకపఞ్చమాసకం వా అగ్ఘనకం థేయ్యచిత్తో ఏకేన పయోగేన పివతి। ఆపత్తి పారాజికస్స॥ తత్థేవ భిన్దతి వా ఛడ్డేతి వా ఝాపేతి వా అపరిభోగం వా కరోతి। ఆపత్తి దుక్కటస్స॥>
    text <౯౫>, <థలట్ఠం నామ భణ్డం థలే నిక్ఖిత్తం హోతి॥ థలట్ఠం భణ్డం అవహరిస్సామీతి థేయ్యచిత్తో దుతియం వా పరియేసతి గచ్ఛతి వా। ఆపత్తి దుక్కటస్స॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥>
    text <౯౬>, <ఆకాసట్ఠం నామ భణ్డం ఆకాసగతం హోతి॥ మోరో వా కపిఞ్జరో వా తిత్తిరో వా వట్టకో వా। సాటకం వా వేఠనం వా హిరఞ్ఞం వా సువణ్ణం వా ఛిజ్జమానం పతతి॥ ఆకాసట్ఠం భణ్డం అవహరిస్సామీతి థేయ్యచిత్తో దుతియం వా పరియేసతి గచ్ఛతి వా। ఆపత్తి దుక్కటస్స॥ గమనం ఉపచ్ఛిన్దతి। ఆపత్తి దుక్కటస్స॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥>
    text <౯౭>, <వేహాసట్ఠం నామ భణ్డం వేహాసగతం హోతి॥ మఞ్చే వా పీఠే వా చీవరవంసే వా చీవరరజ్జుయా వా భిత్తిఖిలే వా నాగదన్తే వా రుక్ఖే వా లగ్గితం హోతి। అన్తమసో పత్తాధారకేపి॥ వేహాసట్ఠం భణ్డం అవహరిస్సామీతి థేయ్యచిత్తో దుతియం వా పరియేసతి గచ్ఛతి వా। ఆపత్తి దుక్కటస్స॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥>
    text <౯౮>, <ఉదకట్ఠం నామ భణ్డం ఉదకే నిక్ఖిత్తం హోతి॥ ఉదకట్ఠం భణ్డం అవహరిస్సామీతి థేయ్యచిత్తో దుతియం వా పరియేసతి గచ్ఛతి వా। ఆపత్తి దుక్కటస్స॥ నిముజ్జతి వా ఉమ్ముజ్జతి వా। ఆపత్తి దుక్కటస్స॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥ తత్థ జాతకం ఉప్పలం వా పదుమం వా పుణ్డరీకం వా భిసం వా మచ్ఛం వా కచ్ఛపం వా పఞ్చమాసకం వా అతిరేకపఞ్చమాసకం వా అగ్ఘనకం థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥>
    text <౯౯>, <నావా నామ యాయ తరతి॥ నావట్ఠం నామ భణ్డం నావాయ నిక్ఖిత్తం హోతి॥ నావట్ఠం భణ్డం అవహరిస్సామీతి థేయ్యచిత్తో దుతియం వా పరియేసతి గచ్ఛతి వా। ఆపత్తి దుక్కటస్స॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥ నావం అవహరిస్సామీతి థేయ్యచిత్తో దుతియం వా పరియేసతి గచ్ఛతి వా। ఆపత్తి దుక్కటస్స॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ బన్ధనం మోచేతి। ఆపత్తి దుక్కటస్స॥ బన్ధనం మోచేత్వా ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఉద్ధం వా అధో వా తిరియం వా అన్తమసో కేసగ్గమత్తమ్పి సఙ్కామేతి। ఆపత్తి పారాజికస్స॥>
    text <౧౦౦>, <యానం నామ వయ్హం రథో సకటం సన్దమానికా॥ యానట్ఠం నామ భణ్డం యానే నిక్ఖిత్తం హోతి॥ యానట్ఠం భణ్డం అవహరిస్సామీతి థేయ్యచిత్తో దుతియం వా పరియేసతి గచ్ఛతి వా। ఆపత్తి దుక్కటస్స॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥ యానం అవహరిస్సామీతి థేయ్యచిత్తో దుతియం వా పరియేసతి గచ్ఛతి వా। ఆపత్తి దుక్కటస్స॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥>
    text <౧౦౧>, <భారో నామ సీసభారో ఖన్ధభారో కటిభారో ఓలమ్బకో॥ సీసే భారం థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఖన్ధం ఓరోపేతి। ఆపత్తి పారాజికస్స॥ ఖన్ధే భారం థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ కటిం ఓరోపేతి। ఆపత్తి పారాజికస్స॥ కటియా భారం థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ హత్థేన గణ్హాతి। ఆపత్తి పారాజికస్స॥ హత్థే భారం థేయ్యచిత్తో భూమియం నిక్ఖిపతి। ఆపత్తి పారాజికస్స॥ థేయ్యచిత్తో భూమితో గణ్హాతి। ఆపత్తి పారాజికస్స॥>
    text <౧౦౨>, <ఆరామో నామ పుప్ఫారామో ఫలారామో॥ ఆరామట్ఠం నామ భణ్డం ఆరామే చతూహి ఠానేహి నిక్ఖిత్తం హోతి భూమట్ఠం థలట్ఠం। ఆకాసట్ఠం। వేహాసట్ఠం॥ ఆరామట్ఠం భణ్డం అవహరిస్సామీతి థేయ్యచిత్తో దుతియం వా పరియేసతి గచ్ఛతి వా। ఆపత్తి దుక్కటస్స॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥ తత్థ జాతకం మూలం వా తచం వా పత్తం వా పుప్ఫం వా ఫలం వా పఞ్చమాసకం వా అతిరేకపఞ్చమాసకం వా అగ్ఘనకం థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥ ఆరామం అభియుఞ్జతి। ఆపత్తి దుక్కటస్స॥ సామికస్స విమతిం ఉప్పాదేతి। ఆపత్తి థుల్లచ్చయస్స॥ సామికో న మయ్హం భవిస్సతీతి ధురం నిక్ఖిపతి। ఆపత్తి పారాజికస్స॥ ధమ్మం చరన్తో సామికం పరాజేతి। ఆపత్తి పారాజికస్స॥ ధమ్మం చరన్తో పరజ్జతి। ఆపత్తి థుల్లచ్చయస్స॥>
    text <౧౦౩>, <విహారట్ఠం నామ భణ్డం విహారే చతూహి ఠానేహి నిక్ఖిత్తం హోతి భూమట్ఠం। థలట్ఠం। ఆకాసట్ఠం। వేహాసట్ఠం॥ విహారట్ఠం భణ్డం అవహరిస్సామీతి థేయ్యచిత్తో దుతియం వా పరియేసతి గచ్ఛతి వా। ఆపత్తి దుక్కటస్స॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥ విహారం అభియుఞ్జతి। ఆపత్తి దుక్కటస్స॥ సామికస్స విమతిం ఉప్పాదేతి। ఆపత్తి థుల్లచ్చయస్స॥ సామికో న మయ్హం భవిస్సతీతి ధురం నిక్ఖిపతి। ఆపత్తి పారాజికస్స॥ ధమ్మం చరన్తో సామికం పరాజేతి। ఆపత్తి పారాజికస్స॥ ధమ్మం చరన్తో పరజ్జతి। ఆపత్తి థుల్లచ్చయస్స॥>
    text <౧౦౪>, <ఖేత్తం నామ యత్థ పుబ్బణ్ణం వా అపరణ్ణం వా జాయతి॥ ఖేత్తట్ఠం నామ భణ్డం ఖేత్తే చతూహి ఠానేహి నిక్ఖిత్తం హోతి భూమట్ఠం। థలట్ఠం। ఆకాసట్ఠం। వేహాసట్ఠం॥ ఖేత్తట్ఠం భణ్డం అవహరిస్సామీతి థేయ్యచిత్తో దుతియం వా పరియేసతి గచ్ఛతి వా। ఆపత్తి। దుక్కటస్స॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥ తత్థ జాతకం పుబ్బణ్ణం వా అపరణ్ణం వా పఞ్చమాసకం వా అతిరేకపఞ్చమాసకం వా అగ్ఘనకం థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥ ఖేత్తం అభియుఞ్జతి। ఆపత్తి దుక్కటస్స॥ సామికస్స విమతిం ఉప్పాదేతి। ఆపత్తి థుల్లచ్చయస్స॥ సామికో న మయ్హం భవిస్సతీతి ధురం నిక్ఖిపతి। ఆపత్తి పారాజికస్స॥ ధమ్మం చరన్తో సామికం పరాజేతి। ఆపత్తి పారాజికస్స॥ ధమ్మం చరన్తో పరజ్జతి। ఆపత్తి థుల్లచ్చయస్స॥ ఖిలం వా రజ్జుం వా వతిం వా మరియాదం వా సఙ్కామేతి। ఆపత్తి దుక్కటస్స॥ ఏకం పయోగం అనాగతే। ఆపత్తి థుల్లచ్చయస్స॥ తస్మిం పయోగే ఆగతే। ఆపత్తి పారాజికస్స॥>
    text <౧౦౫>, <వత్థు నామ ఆరామవత్థు విహారవత్థు॥ వత్థుట్ఠం నామ భణ్డం వత్థుస్మిం చతూహి ఠానేహి నిక్ఖిత్తం హోతి భూమట్ఠం। థలట్ఠం। ఆకాసట్ఠం। వేహాసట్ఠం॥ వత్థుట్ఠం భణ్డం అవహరిస్సామీతి థేయ్యచిత్తో దుతియం వా పరియేసతి గచ్ఛతి వా। ఆపత్తి దుక్కటస్స॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥ వత్థుం అభియుఞ్జతి। ఆపత్తి దుక్కటస్స॥ సామికస్స విమతిం ఉప్పాదేతి। ఆపత్తి థుల్లచ్చయస్స॥ సామికో న మయ్హం భవిస్సతీతి ధురం నిక్ఖిపతి। ఆపత్తి పారాజికస్స॥ ధమ్మం చరన్తో సామికం పరాజేతి। ఆపత్తి పారాజికస్స॥ ధమ్మం చరన్తో పరజ్జతి। ఆపత్తి థుల్లచ్చయస్స॥ ఖీలం వా రజ్జుం వా వతిం వా పాకారం వా సఙ్కామేతి। ఆపత్తి దుక్కటస్స॥ ఏకం పయోగం అనాగతే ఆపత్తి థుల్లచ్చయస్స॥ తస్మిం పయోగే ఆగతే ఆపత్తి పారాజికస్స॥>
    text <౧౦౬>, <గామట్ఠం నామ భణ్డం గామే చతూహి ఠానేహి నిక్ఖిత్తం హోతి భూమట్ఠం। థలట్ఠం। ఆకాసట్ఠం। వేహాసట్ఠం॥ గామట్ఠం భణ్డం అవహరిస్సామీతి థేయ్యచిత్తో దుతియం వా పరియేసతి గచ్ఛతి వా। ఆపత్తి దుక్కటస్స॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥>
    text <౧౦౭>, <అరఞ్ఞం నామ యం మనుస్సానం పరిగ్గహితం హోతి। తం అరఞ్ఞం॥ అరఞ్ఞట్ఠం నామ భణ్డం అరఞ్ఞే చతూహి ఠానేహి నిక్ఖిత్తం హోతి భూమట్ఠం। థలట్ఠం। ఆకాసట్ఠం। వేహాసట్ఠం॥ అరఞ్ఞట్ఠం భణ్డం అవహరిస్సామీతి థేయ్యచిత్తో దుతియం వా పరియేసతి గచ్ఛతి వా। ఆపత్తి దుక్కటస్స॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥ తత్థ జాతకం కట్ఠం వా లతం వా తిణం వా పఞ్చమాసకం వా అతిరేకపఞ్చమాసకం వా అగ్ఘనకం థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥>
    text <౧౦౮>, <ఉదకం నామ భాజనగతం వా హోతి పోక్ఖరణియా వా తళాకే వా॥ థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥ అత్తనో భాజనం పవేసేత్వా పఞ్చమాసకం వా అతిరేకపఞ్చమాసకం వా అగ్ఘనకం ఉదకం థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ అత్తనో భాజనగతం కరోతి। ఆపత్తి పారాజికస్స॥ మరియాదం భిన్దతి। ఆపత్తి దుక్కటస్స॥ మరియాదం భిన్దిత్వా పఞ్చమాసకం వా అతిరేకపఞ్చమాసకం వా అగ్ఘనకం ఉదకం నిక్ఖామేతి। ఆపత్తి పారాజికస్స॥ అతిరేకమాసకం వా ఊనపఞ్చమాసకం వా అగ్ఘనకం ఉదకం నిక్ఖామేతి। ఆపత్తి థుల్లచ్చయస్స॥ మాసకం వా ఊనమాసకం వా అగ్ఘనకం ఉదకం నిక్ఖామేతి। ఆపత్తి దుక్కటస్స॥>
    text <౧౦౯>, <దన్తపోణం నామ ఛిన్నం వా అచ్ఛిన్నం వా॥ పఞ్చమాసకం వా అతిరేకపఞ్చమాసకం వా అగ్ఘనకం థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥>
    text <౧౧౦>, <వనప్పతి నామ యో మనుస్సానం పరిగ్గహితో హోతి రుక్ఖో పరిభోగో॥ థేయ్యచిత్తో ఛిన్దతి। పహారే పహారే ఆపత్తి దుక్కటస్స॥ ఏకం పహారం అనాగతే। ఆపత్తి థుల్లచ్చయస్స॥ తస్మిం పహారే ఆగతే। ఆపత్తి పారాజికస్స॥>
    text <౧౧౧>, <హరణకం నామ అఞ్ఞస్స హరణకం భణ్డం॥ థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥ సహభణ్డహారకం పదసా నేస్సామీతి పఠమం పాదం సఙ్కామేతి। ఆపత్తి థుల్లచ్చయస్స॥ దుతియం పాదం సఙ్కామేతి। ఆపత్తి పారాజికస్స॥ పతితం భణ్డం గహేస్సామీతి పాతాపేతి। ఆపత్తి దుక్కటస్స॥ పతితం భణ్డం పఞ్చమాసకం వా అతిరేకపఞ్చమాసకం వా అగ్ఘనకం థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥>
    text <౧౧౨>, <ఉపనిధి నామ ఉపనిక్ఖిత్తం భణ్డం॥ దేహి మే భణ్డన్తి వుచ్చమానో నాహం గణ్హామీతి భణతి। ఆపత్తి దుక్కటస్స॥ సామికస్స విమతిం ఉప్పాదేతి। ఆపత్తి థుల్లచ్చయస్స॥ సామికో న మయ్హం దస్సతీతి ధురం నిక్ఖిపతి। ఆపత్తి పారాజికస్స॥ ధమ్మం చరన్తో సామికం పరాజేతి। ఆపత్తి పారాజికస్స॥ ధమ్మం చరన్తో పరజ్జతి। ఆపత్తి థుల్లచ్చయస్స॥>
    text <౧౧౩>, <సుఙ్కఘాతం నామ రఞ్ఞా ఠపితం హోతి పబ్బతఖణ్డే వా నదీతిత్థే వా గామద్వారే వా అత్ర పవిట్ఠస్స సుఙ్కం గణ్హన్తూతి॥ తత్ర పవిసిత్వా రాజగ్గం భణ్డం పఞ్చమాసకం వా అతిరేకపఞ్చమాసకం వా అగ్ఘనకం థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ పఠమం పాదం సుఙ్కఘాతం అతిక్కామేతి। ఆపత్తి థుల్లచ్చయస్స॥ దుతియం పాదం అతిక్కామేతి। ఆపత్తి పారాజికస్స॥ అన్తోసుఙ్కఘాతే ఠితో బహిసుఙ్కఘాతం పాతేతి। ఆపత్తి పారాజికస్స॥ సుఙ్కం పరిహరతి। ఆపత్తి దుక్కటస్స॥>
    text <౧౧౪>, <పాణో నామ మనుస్సపాణో వుచ్చతి॥ థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥ పదసా నేస్సామీతి పఠమం పాదం సఙ్కామేతి। ఆపత్తి థుల్లచ్చయస్స॥ దుతియం పాదం సఙ్కామేతి। ఆపత్తి పారాజికస్స॥>
    text <అపదం నామ అహి మచ్ఛా॥ పఞ్చమాసకం వా అతిరేకపఞ్చమాసకం వా అగ్ఘనకం థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥>
    text <౧౧౫>, <ద్విపదం నామ మనుస్సా। పక్ఖజాతా॥ థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥ పదసా నేస్సామీతి పఠమం పాదం సఙ్కామేతి। ఆపత్తి థుల్లచ్చయస్స॥ దుతియం పాదం సఙ్కామేతి। ఆపత్తి పారాజికస్స॥>
    text <౧౧౬>, <చతుప్పదం నామ హత్థీ అస్సా ఓట్ఠా గోణా గద్రభా పసుకా॥ థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥ పదసా నేస్సామీతి పఠమం పాదం సఙ్కామేతి। ఆపత్తి థుల్లచ్చయస్స॥ దుతియం పాదం సఙ్కామేతి। ఆపత్తి థుల్లచ్చయస్స॥ తతియం పాదం సఙ్కామేతి। ఆపత్తి థుల్లచ్చయస్స॥ చతుత్థం పాదం సఙ్కామేతి। ఆపత్తి పారాజికస్స॥>
    text <౧౧౭>, <బహుప్పదం నామ విచ్ఛికా సతపదీ ఉచ్చాలిఙ్గపాణకా॥ పఞ్చమాసకం వా అతిరేకపఞ్చమాసకం వా అగ్ఘనకం థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥ పదసా నేస్సామీతి సఙ్కామేతి। పదే పదే ఆపత్తి థుల్లచ్చయస్స॥ పచ్ఛిమం పాదం సఙ్కామేతి। ఆపత్తి పారాజికస్స॥>
    text <౧౧౮>, <ఓచరకో నామ భణ్డం ఓచరిత్వా ఆచిక్ఖతి ఇత్థన్నామం భణ్డం అవహరాతి। ఆపత్తి దుక్కటస్స॥ సో తం భణ్డం అవహరతి। ఆపత్తి ఉభిన్నం పారాజికస్స॥>
    text <ఓణిరక్ఖో నామ ఆహటం భణ్డం గోపేన్తో పఞ్చమాసకం వా అతిరేకపఞ్చమాసకం వా అగ్ఘనకం థేయ్యచిత్తో ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥>
    text <సంవిదావహారో నామ సమ్బహులా సంవిదహిత్వా ఏకో భణ్డం అవహరతి। ఆపత్తి సబ్బేసం పారాజికస్స॥>
    text <౧౧౯>, <సఙ్కేతకమ్మం నామ సఙ్కేతం కరోతి పురేభత్తం వా పచ్ఛాభత్తం వా రత్తిం వా దివా వా తేన సఙ్కేతేన తం భణ్డం అవహరాతి। ఆపత్తి దుక్కటస్స॥ తేన సఙ్కేతేన తం భణ్డం అవహరతి। ఆపత్తి ఉభిన్నం పారాజికస్స॥ తం సఙ్కేతం పురే వా పచ్ఛా వా తం భణ్డం అవహరతి। మూలట్ఠస్స అనాపత్తి॥ అవహారకస్స ఆపత్తి పారాజికస్స॥>
    text <౧౨౦>, <నిమిత్తకమ్మం నామ నిమిత్తం కరోతి॥ అక్ఖిం వా నిఖణిస్సామి భముకం వా ఉక్ఖిపిస్సామి సీసం వా ఉక్ఖిపిస్సామి। తేన నిమిత్తేన తం భణ్డం అవహరాతి। ఆపత్తి దుక్కటస్స॥ తేన నిమిత్తేన తం భణ్డం అవహరతి। ఆపత్తి ఉభిన్నం పారాజికస్స॥ తం నిమిత్తం పురే వా పచ్ఛా వా తం భణ్డం అవహరతి। మూలట్ఠస్స అనాపత్తి॥ అవహారకస్స ఆపత్తి పారాజికస్స॥>
    text <౧౨౧>, <భిక్ఖు భిక్ఖుం ఆణాపేతి ఇత్థన్నామం భణ్డం అవహరాతి। ఆపత్తి దుక్కటస్స॥ సో తం మఞ్ఞమానో తం అవహరతి। ఆపత్తి ఉభిన్నం పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామం భణ్డం అవహరాతి। ఆపత్తి దుక్కటస్స॥ సో తం మఞ్ఞమానో అఞ్ఞం అవహరతి। మూలట్ఠస్స అనాపత్తి॥ అవహారకస్స ఆపత్తి పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామం భణ్డం అవహరాతి। ఆపత్తి దుక్కటస్స॥ సో అఞ్ఞం మఞ్ఞమానో తం అవహరతి। ఆపత్తి ఉభిన్నం పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామం భణ్డం అవహరాతి। ఆపత్తి దుక్కటస్స॥ సో అఞ్ఞం మఞ్ఞమానో అఞ్ఞం అవహరతి। మూలట్ఠస్స అనాపత్తి॥ అవహారకస్స ఆపత్తి పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామస్స పావద ఇత్థన్నామో ఇత్థన్నామస్స పావదతు ఇత్థన్నామో ఇత్థన్నామం భణ్డం అవహరతూతి। ఆపత్తి దుక్కటస్స॥ సో ఇతరస్స ఆరోచేతి। ఆపత్తి దుక్కటస్స॥ అవహారకో పటిగ్గణ్హాతి। మూలట్ఠస్స ఆపత్తి థుల్లచ్చయస్స॥ సో తం భణ్డం అవహరతి। ఆపత్తి సబ్బేసం పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామస్స పావద ఇత్థన్నామో ఇత్థన్నామస్స పావదతు ఇత్థన్నామో ఇత్థన్నామం భణ్డం అవహరతూతి। ఆపత్తి దుక్కటస్స॥ సో అఞ్ఞం ఆణాపేతి। ఆపత్తి దుక్కటస్స॥ అవహారకో పటిగ్గణ్హాతి। ఆపత్తి దుక్కటస్స॥ సో తం భణ్డం అవహరతి। మూలట్ఠస్స అనాపత్తి॥ ఆణాపకస్స చ అవహారకస్స చ ఆపత్తి పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామం భణ్డం అవహరాతి। ఆపత్తి దుక్కటస్స॥ సో గన్త్వా పున పచ్చాగచ్ఛతి నాహం సక్కోమి తం భణ్డం అవహరితున్తి॥ సో పున ఆణాపేతి యదా సక్కోసి తదా తం భణ్డం అవహరాతి। ఆపత్తి దుక్కటస్స॥ సో తం భణ్డం అవహరతి। ఆపత్తి ఉభిన్నం పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామం భణ్డం అవహరాతి। ఆపత్తి దుక్కటస్స॥ సో ఆణాపేత్వా విప్పటిసారీ న సావేతి మా అవహరీతి॥ సో తం భణ్డం అవహరతి। ఆపత్తి ఉభిన్నం పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామం భణ్డం అవహరాతి। ఆపత్తి దుక్కటస్స॥ సో ఆణాపేత్వా విప్పటిసారీ సావేతి మా అవహరీతి॥ సో ఆణత్తో అహం తయాతి। తం భణ్డం అవహరతి। మూలట్ఠస్స అనాపత్తి॥ అవహారకస్స ఆపత్తి పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామం భణ్డం అవహరాతి। ఆపత్తి దుక్కటస్స॥ సో ఆణాపేత్వా విప్పటిసారీ సావేతి మా అవహరీతి॥ సో సాధూతి॥ ఓరమతి। ఉభిన్నం అనాపత్తి॥>
    text <౧౨౨>, <పఞ్చహి ఆకారేహి అదిన్నం ఆదియన్తస్స ఆపత్తి పారాజికస్స పరపరిగ్గహితఞ్చ హోతి। పరపరిగ్గహితసఞ్ఞీ చ। గరుకో చ హోతి పరిక్ఖారో। పఞ్చమాసకో వా అతిరేకపఞ్చమాసకో వా। థేయ్యచిత్తఞ్చ పచ్చుపట్ఠితం హోతి॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥>
    text <౧౨౩>, <పఞ్చహి ఆకారేహి అదిన్నం ఆదియన్తస్స ఆపత్తి థుల్లచ్చయస్స పరపరిగ్గహితఞ్చ హోతి। పరపరిగ్గహితసఞ్ఞీ చ। లహుకో చ హోతి పరిక్ఖారో। అతిరేకమాసకో వా ఊనపఞ్చమాసకో వా। థేయ్యచిత్తఞ్చ పచ్చుపట్ఠితం హోతి॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి దుక్కటస్స॥ ఠానా చావేతి। ఆపత్తి థుల్లచ్చయస్స॥>
    text <౧౨౪>, <పఞ్చహి ఆకారేహి అదిన్నం ఆదియన్తస్స ఆపత్తి దుక్కటస్స॥ పరపరిగ్గహితఞ్చ హోతి। పరపరిగ్గహితసఞ్ఞీ చ। లహుకో చ హోతి పరిక్ఖారో। మాసకో వా ఊనమాసకో వా। థేయ్యచిత్తఞ్చ పచ్చుపట్ఠితం హోతి॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి దుక్కటస్స॥ ఠానా చావేతి। ఆపత్తి దుక్కటస్స॥>
    text <౧౨౫>, <ఛహి ఆకారేహి అదిన్నం ఆదియన్తస్స ఆపత్తి పారాజికస్స॥ న చ సకసఞ్ఞీ। న చ విస్సాసగ్గాహీ। న చ తావకాలికం। గరుకో చ హోతి పరిక్ఖారో। పఞ్చమాసకో వా అతిరేకపఞ్చమాసకో వా। థేయ్యచిత్తఞ్చ పచ్చుపట్ఠితం హోతి॥ ఆమసతి। ఆపత్తి దుక్కటస॥ ఫన్దాపేతి। ఆపత్తి థుల్లచ్చయస్స॥ ఠానా చావేతి। ఆపత్తి పారాజికస్స॥>
    text <౧౨౬>, <ఛహి ఆకారేహి అదిన్నం ఆదియన్తస్స ఆపత్తి థుల్లచ్చయస్స॥ న చ సకసఞ్ఞీ। న చ విస్సాసగ్గాహీ। న చ తావకాలికం। లహుకో చ హోతి పరిక్ఖారో అతిరేకమాసకో వా ఊనపఞ్చమాసకో వా। థేయ్యచిత్తఞ్చ పచ్చుపట్ఠితం హోతి॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి దుక్కటస్స॥ ఠానా చావేతి। ఆపత్తి థుల్లచ్చయస్స॥>
    text <౧౨౭>, <ఛహి ఆకారేహి అదిన్నం ఆదియన్తస్స ఆపత్తి దుక్కటస్స॥ న చ సకసఞ్ఞీ। న చ విస్సాసగ్గాహీ। న చ తావకాలికం। లహుకో చ హోతి పరిక్ఖారో। మాసకో వా ఊనమాసకో వా। థేయ్యచిత్తఞ్చ పచ్చుపట్ఠితం హోతి॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి దుక్కటస్స॥ ఠానా చావేతి। ఆపత్తి దుక్కటస్స॥>
    text <౧౨౮>, <పఞ్చహి ఆకారేహి అదిన్నం ఆదియన్తస్స ఆపత్తి దుక్కటస్స॥ న చ పరపరిగ్గహితం హోతి। పరపరిగ్గహితసఞ్ఞీ చ। గరుకో చ హోతి పరిక్ఖారో। పఞ్చమాసకో వా అతిరేకపఞ్చమాసకో వా। థేయ్యచిత్తఞ్చ పచ్చుపట్ఠితం హోతి॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి దుక్కటస్స॥ ఠానా చావేతి। ఆపత్తి దుక్కటస్స॥>
    text <౧౨౯>, <పఞ్చహి ఆకారేహి అదిన్నం ఆదియన్తస్స ఆపత్తి దుక్కటస్స॥ న చ పరపరిగ్గహితం హోతి। పరపరిగ్గహితసఞ్ఞీ చ। లహుకో చ హోతి పరిక్ఖారో। అతిరేకమాసకో వా ఊనపఞ్చమాసకో వా। థేయ్యచిత్తఞ్చ పచ్చుపట్ఠితం హోతి॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి దుక్కటస్స॥ ఠానా చావేతి। ఆపత్తి దుక్కటస్స॥>
    text <౧౩౦>, <పఞ్చహి ఆకారేహి అదిన్నం ఆదియన్తస్స ఆపత్తి దుక్కటస్స॥ న చ పరపరిగ్గహితం హోతి। పరపరిగ్గహితసఞ్ఞీ చ। లహుకో చ హోతి పరిక్ఖారో। మాసకో వా ఊనమాసకో వా। థేయ్యచిత్తఞ్చ పచ్చుపట్ఠితం హోతి॥ ఆమసతి। ఆపత్తి దుక్కటస్స॥ ఫన్దాపేతి। ఆపత్తి దుక్కటస్స॥ ఠానా చావేతి। ఆపత్తి దుక్కటస్స॥>
    text <౧౩౧>, <అనాపత్తి ససఞ్ఞిస్స। విస్సాసగ్గాహే। తావకాలికే। పేతపరిగ్గహే। తిరచ్ఛానగతపరిగ్గహే। పంసుకూలసఞ్ఞిస్స। ఉమ్మత్తకస్స। ఖిత్తచిత్తస్స వేదనాట్టస్స ఆదికమ్మికస్సాతి॥>
    stand <అదిన్నాదానమ్హి పఠమభాణవారో నిట్ఠితో॥>
    text <వినీతవత్థుఉద్దానగాథా>
    text <వినీతవత్థు>
      text <౧౩౨>, <తేన ఖో పన సమయేన ఛబ్బగ్గియా భిక్ఖూ రజకత్థరణం గన్త్వా రజకభణ్డికం అవహరింసు॥ తేసం కుక్కుచ్చం అహోసి భగవతా సిక్ఖాపదం పఞ్ఞత్తం॥ కచ్చి ను ఖో మయం పారాజికం ఆపత్తిం ఆపన్నాతి॥ భగవతో ఏతమత్థం ఆరోచేసుం॥ ఆపత్తిం తుమ్హే। భిక్ఖవే। ఆపన్నా పారాజికన్తి॥>
      text <తేన ఖో పన సమయేన అఞ్ఞతరో భిక్ఖు రజకత్థరణం గన్త్వా మహగ్ఘం దుస్సం పస్సిత్వా థేయ్యచిత్తం ఉప్పాదేసి॥ తస్స కుక్కుచ్చం అహోసి భగవతా సిక్ఖాపదం పఞ్ఞత్తం। కచ్చి ను ఖో అహం పారాజికం ఆపత్తిం ఆపన్నోతి॥ భగవతో ఏతమత్థం ఆరోచేసి॥ అనాపత్తి। భిక్ఖు। చిత్తుప్పాదేతి॥>
      text <తేన ఖో పన సమయేన అఞ్ఞతరో భిక్ఖు రజకత్థరణం గన్త్వా మహగ్ఘం దుస్సం పస్సిత్వా థేయ్యచిత్తో ఆమసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ ఆపత్తి దుక్కటస్సాతి॥>
      text <తేన ఖో పన సమయేన అఞ్ఞతరో భిక్ఖు రజకత్థరణం గన్త్వా మహగ్ఘం దుస్సం పస్సిత్వా థేయ్యచిత్తో ఫన్దాపేసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు రజకత్థరణం గన్త్వా మహగ్ఘం దుస్సం పస్సిత్వా థేయ్యచిత్తో ఠానా చావేసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౧౩౩>, <తేన ఖో పన సమయేన అఞ్ఞతరో పిణ్డచారికో భిక్ఖు మహగ్ఘం ఉత్తరత్థరణం పస్సిత్వా థేయ్యచిత్తం ఉప్పాదేసి…పే॰… థేయ్యచిత్తో ఆమసి…పే॰… థేయ్యచిత్తో ఫన్దాపేసి…పే॰… థేయ్యచిత్తో ఠానా చావేసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౧౩౪>, <తేన ఖో పన సమయేన అఞ్ఞతరో భిక్ఖు దివా భణ్డం పస్సిత్వా నిమిత్తం అకాసి రత్తిం అవహరిస్సామీతి॥ సో తం మఞ్ఞమానో తం అవహరి…పే॰… తం మఞ్ఞమానో అఞ్ఞం అవహరి…పే॰… అఞ్ఞం మఞ్ఞమానో తం అవహరి…పే॰… అఞ్ఞం మఞ్ఞమానో అఞ్ఞం అవహరి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు దివా భణ్డం పస్సిత్వా నిమిత్తం అకాసి రత్తిం అవహరిస్సామీతి॥ సో తం మఞ్ఞమానో అత్తనో భణ్డం అవహరి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ ఆపత్తి దుక్కటస్సాతి॥>
      text <తేన ఖో పన సమయేన అఞ్ఞతరో భిక్ఖు అఞ్ఞస్స భణ్డం హరన్తో సీసే భారం థేయ్యచిత్తో ఆమసి…పే॰… థేయ్యచిత్తో ఫన్దాపేసి…పే॰… థేయ్యచిత్తో ఖన్ధం ఓరోపేసి…పే॰… ఖన్ధే భారం థేయ్యచిత్తో ఆమసి…పే॰… థేయ్యచిత్తో ఫన్దాపేసి…పే॰… థేయ్యచిత్తో కటిం ఓరోపేసి…పే॰… కటియా భారం థేయ్యచిత్తో ఆమసి…పే॰… థేయ్యచిత్తో ఫన్దాపేసి…పే॰… థేయ్యచిత్తో హత్థేన అగ్గహేసి…పే॰… హత్థే భారం థేయ్యచిత్తో భూమియం నిక్ఖిపి…పే॰… థేయ్యచిత్తో భూమితో అగ్గహేసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౧౩౫>, <తేన ఖో పన సమయేన అఞ్ఞతరో భిక్ఖు అజ్ఝోకాసే చీవరం పత్థరిత్వా విహారం పావిసి॥ అఞ్ఞతరో భిక్ఖు మాయిదం చీవరం నస్సీతి। పటిసామేసి॥ సో నిక్ఖమిత్వా తం భిక్ఖుం పుచ్ఛి ఆవుసో। మయ్హం చీవరం కేన అవహటన్తి॥ సో ఏవమాహ మయా అవహటన్తి॥ సో తం ఆదియి। అస్సమణోసి త్వన్తి॥ తస్స కుక్కుచ్చం అహోసి…పే॰…॥ భగవతో ఏతమత్థం ఆరోచేసి॥ కించిత్తో త్వం। భిక్ఖూతి॥ నిరుత్తిపథో అహం। భగవాతి॥ అనాపత్తి। భిక్ఖు। నిరుత్తిపథేతి॥>
      text <తేన ఖో పన సమయేన అఞ్ఞతరో భిక్ఖు పీఠే చీవరం నిక్ఖిపిత్వా॥ పీఠే నిసీదనం నిక్ఖిపిత్వా… హేట్ఠాపీఠే పత్తం నిక్ఖిపిత్వా విహారం పావిసి॥ అఞ్ఞతరో భిక్ఖు మాయం పత్తో నస్సీతి పటిసామేసి॥ సో నిక్ఖమిత్వా తం భిక్ఖుం పుచ్ఛి ఆవుసో। మయ్హం పత్తో కేన అవహటోతి॥ సో ఏవమాహ మయా అవహటోతి॥ సో తం ఆదియి। అస్సమణోసి త్వన్తి॥ తస్స కుక్కుచ్చం అహోసి…పే॰… అనాపత్తి। భిక్ఖు। నిరుత్తిపథేతి॥>
      text <తేన ఖో పన సమయేన అఞ్ఞతరా భిక్ఖునీ వతియా చీవరం పత్థరిత్వా విహారం పావిసి॥ అఞ్ఞతరా భిక్ఖునీ మాయిదం చీవరం నస్సీతి పటిసామేసి॥ సా నిక్ఖమిత్వా తం భిక్ఖునిం పుచ్ఛి అయ్యే। మయ్హం చీవరం కేన అవహటన్తి॥ సా ఏవమాహ మయా అవహటన్తి॥ సా తం ఆదియి। అస్సమణీసి త్వన్తి॥ తస్సా కుక్కుచ్చం అహోసి॥ అథ ఖో సా భిక్ఖునీ భిక్ఖునీనం ఏతమత్థం ఆరోచేసి॥ భిక్ఖునియో భిక్ఖూనం ఏతమత్థం ఆరోచేసుం॥ భిక్ఖూ భగవతో ఏతమత్థం ఆరోచేసుం…పే॰… అనాపత్తి। భిక్ఖవే। నిరుత్తిపథేతి॥>
      text <౧౩౬>, <తేన ఖో పన సమయేన అఞ్ఞతరో భిక్ఖు వాతమణ్డలికాయ ఉక్ఖిత్తం సాటకం పస్సిత్వా సామికానం దస్సామీతి। అగ్గహేసి॥ సామికా తం భిక్ఖుం చోదేసుం అస్సమణోసి త్వన్తి॥ తస్స కుక్కుచ్చం అహోసి…పే॰… కించిత్తో త్వం భిక్ఖూతి॥ అథేయ్యచిత్తో అహం। భగవాతి॥ అనాపత్తి। భిక్ఖు। అథేయ్యచిత్తస్సాతి॥>
      text <తేన ఖో పన సమయేన అఞ్ఞతరో భిక్ఖు వాతమణ్డలికాయ ఉక్ఖిత్తం వేఠనం పస్సిత్వా పురే సామికా పస్సన్తీతి థేయ్యచిత్తో అగ్గహేసి॥ సామికా తం భిక్ఖుం చోదేసుం అస్సమణోసి త్వన్తి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౧౩౭>, <తేన ఖో పన సమయేన అఞ్ఞతరో భిక్ఖు సుసానం గన్త్వా అభిన్నే సరీరే పంసుకూలం అగ్గహేసి॥ తస్మిఞ్చ సరీరే పేతో అధివత్థో హోతి॥ అథ ఖో సో పేతో తం భిక్ఖుం ఏతదవోచ మా। భన్తే। మయ్హం సాటకం అగ్గహేసీతి॥ సో భిక్ఖు అనాదియన్తో అగమాసి॥ అథ ఖో తం సరీరం ఉట్ఠహిత్వా తస్స భిక్ఖునో పిట్ఠితో పిట్ఠితో అనుబన్ధి॥ అథ ఖో సో భిక్ఖు విహారం పవిసిత్వా ద్వారం థకేసి॥ అథ ఖో తం సరీరం తత్థేవ పరిపతి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ న చ। భిక్ఖవే। అభిన్నే సరీరే పంసుకూలం గహేతబ్బం॥ సో గణ్హేయ్య। ఆపత్తి దుక్కటస్సాతి॥>
      text <౧౩౮>, <తేన ఖో పన సమయేన అఞ్ఞతరో భిక్ఖు సఙ్ఘస్స చీవరే భాజీయమానే థేయ్యచిత్తో కుసం సఙ్కామేత్వా చీవరం అగ్గహేసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౧౩౯>, <తేన ఖో పన సమయేన ఆయస్మా ఆనన్దో జన్తాఘరే అఞ్ఞతరస్స భిక్ఖునో అన్తరవాసకం అత్తనో మఞ్ఞమానో నివాసేసి॥ అథ ఖో సో భిక్ఖు ఆయస్మన్తం ఆనన్దం ఏతదవోచ కిస్స మే త్వం। ఆవుసో ఆనన్ద। అన్తరవాసకం నివాసేసీతి॥ సకసఞ్ఞీ అహం। ఆవుసోతి॥ భగవతో ఏతమత్థం ఆరోచేసుం॥ అనాపత్తి। భిక్ఖవే। సకసఞ్ఞిస్సాతి॥>
      text <౧౪౦>, <తేన ఖో పన సమయేన సమ్బహులా భిక్ఖూ గిజ్ఝకూటా పబ్బతా ఓరోహన్తా సీహవిఘాసం పస్సిత్వా పచాపేత్వా పరిభుఞ్జింసు॥ తేసం కుక్కుచ్చం అహోసి…పే॰… అనాపత్తి। భిక్ఖవే। సీహవిఘాసేతి॥>
      text <తేన ఖో పన సమయేన సమ్బహులా భిక్ఖూ గిజ్ఝకూటా పబ్బతా ఓరోహన్తా బ్యగ్ఘవిఘాసం పస్సిత్వా… దీపివిఘాసం పస్సిత్వా… తరచ్ఛవిఘాసం పస్సిత్వా… కోకవిఘాసం పస్సిత్వా పచాపేత్వా పరిభుఞ్జింసు॥ తేసం కుక్కుచ్చం అహోసి…పే॰… అనాపత్తి। భిక్ఖవే। తిరచ్ఛానగతపరిగ్గహేతి॥>
      text <౧౪౧>, <తేన ఖో పన సమయేన అఞ్ఞతరో భిక్ఖు సఙ్ఘస్స ఓదనే భాజీయమానే అపరస్స భాగం దేహీతి అమూలకం అగ్గహేసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ ఆపత్తి సమ్పజానముసావాదే పాచిత్తియస్సాతి॥>
      text <తేన ఖో పన సమయేన అఞ్ఞతరో భిక్ఖు సఙ్ఘస్స ఖాదనీయే భాజియమానే… సఙ్ఘస్స పూవే భాజియమానే… సఙ్ఘస్స ఉచ్ఛుమ్హి భాజియమానే… సఙ్ఘస్స తిమ్బరూసకే భాజియమానే అపరస్స భాగం దేహీతి అమూలకం అగ్గహేసి॥ తస్స కుక్కుచ్చం అహోసి…పే॰…॥ అనాపత్తి। భిక్ఖు। పారాజికస్స॥ ఆపత్తి సమ్పజానముసావాదే పాచిత్తియస్సాతి॥>
      text <౧౪౨>, <తేన ఖో పన సమయేన అఞ్ఞతరో భిక్ఖు దుబ్భిక్ఖే ఓదనీయఘరం పవిసిత్వా పత్తపూరం ఓదనం థేయ్యచిత్తో అవహరి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు దుబ్భిక్ఖే సూనఘరం పవిసిత్వా పత్తపూరం మంసం థేయ్యచిత్తో అవహరి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు దుబ్భిక్ఖే పూవఘరం పవిసిత్వా పత్తపూరం పూవం థేయ్యచిత్తో అవహరి…పే॰… పత్తపూరా సక్ఖలియో థేయ్యచిత్తో అవహరి…పే॰… పత్తపూరే మోదకే థేయ్యచిత్తో అవహరి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౧౪౩>, <తేన ఖో పన సమయేన అఞ్ఞతరో భిక్ఖు దివా పరిక్ఖారం పస్సిత్వా నిమిత్తం అకాసి రత్తిం అవహరిస్సామీతి॥ సో తం మఞ్ఞమానో తం అవహరి…పే॰… తం మఞ్ఞమానో అఞ్ఞం అవహరి…పే॰… అఞ్ఞం మఞ్ఞమానో తం అవహరి…పే॰… అఞ్ఞం మఞ్ఞమానో అఞ్ఞం అవహరి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు దివా పరిక్ఖారం పస్సిత్వా నిమిత్తం అకాసి రత్తిం అవహరిస్సామీతి॥ సో తం మఞ్ఞమానో అత్తనో పరిక్ఖారం అవహరి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ ఆపత్తి దుక్కటస్సాతి॥>
      text <౧౪౪>, <తేన ఖో పన సమయేన అఞ్ఞతరో భిక్ఖు పీఠే థవికం పస్సిత్వా ఇతో గణ్హన్తో పారాజికో భవిస్సామీతి సహ పీఠకేన సఙ్కామేత్వా అగ్గహేసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు సఙ్ఘస్స భిసిం థేయ్యచిత్తో అవహరి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౧౪౫>, <తేన ఖో పన సమయేన అఞ్ఞతరో భిక్ఖు చీవరవంసే చీవరం థేయ్యచిత్తో అవహరి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు విహారే చీవరం అవహరిత్వా ఇతో నిక్ఖమన్తో పారాజికో భవిస్సామీతి విహారా న నిక్ఖమి…పే॰… భగవతో ఏతమత్థం ఆరోచేసుం॥ నిక్ఖమి వా సో। భిక్ఖవే। మోఘపురిసో న వా నిక్ఖమి। ఆపత్తి పారాజికస్సాతి॥>
      text <౧౪౬>, <తేన ఖో పన సమయేన ద్వే భిక్ఖూ సహాయకా హోన్తి॥ ఏకో భిక్ఖు గామం పిణ్డాయ పావిసి॥ దుతియో భిక్ఖు సఙ్ఘస్స ఖాదనీయే భాజీయమానే సహాయకస్స భాగం గహేత్వా తస్స విస్ససన్తో పరిభుఞ్జి॥ సో జానిత్వా తం చోదేసి అస్సమణోసి త్వన్తి॥ తస్స కుక్కుచ్చం అహోసి…పే॰… కిం చిత్తో త్వం। భిక్ఖూతి॥ విస్సాసగ్గాహో అహం। భగవాతి॥ అనాపత్తి। భిక్ఖు। విస్సాసగ్గాహేతి॥>
      text <౧౪౭>, <తేన ఖో పన సమయేన సమ్బహులా భిక్ఖూ చీవరకమ్మం కరోన్తి॥ సఙ్ఘస్స ఖాదనీయే భాజీయమానే సబ్బేసం పటివిసా ఆహరిత్వా ఉపనిక్ఖిత్తా హోన్తి॥ అఞ్ఞతరో భిక్ఖు అఞ్ఞతరస్స భిక్ఖునో పటివిసం అత్తనో మఞ్ఞమానో పరిభుఞ్జి॥ సో జానిత్వా తం చోదేసి అస్సమణోసి త్వన్తి॥ తస్స కుక్కుచ్చం అహోసి…పే॰… కించిత్తో త్వం। భిక్ఖూతి॥ సకసఞ్ఞీ అహం। భగవాతి॥ అనాపత్తి। భిక్ఖు। సకసఞ్ఞిస్సాతి॥>
      text <తేన ఖో పన సమయేన సమ్బహులా భిక్ఖూ చీవరకమ్మం కరోన్తి॥ సఙ్ఘస్స ఖాదనీయే భాజియమానే అఞ్ఞతరస్స భిక్ఖునో పత్తేన అఞ్ఞతరస్స భిక్ఖునో పటివిసో ఆహరిత్వా ఉపనిక్ఖిత్తో హోతి॥ పత్తసామికో భిక్ఖు అత్తనో మఞ్ఞమానో పరిభుఞ్జి॥ సో జానిత్వా తం చోదేసి అస్సమణోసి త్వన్తి॥ తస్స కుక్కుచ్చం అహోసి…పే॰… అనాపత్తి। భిక్ఖు। సకసఞ్ఞిస్సాతి॥>
      text <౧౪౮>, <తేన ఖో పన సమయేన అమ్బచోరకా అమ్బం పాతేత్వా భణ్డికం ఆదాయ అగమంసు॥ సామికా తే చోరకే అనుబన్ధింసు॥ చోరకా సామికే పస్సిత్వా భణ్డికం పాతేత్వా పలాయింసు॥ భిక్ఖూ పంసుకూలసఞ్ఞినో పటిగ్గహాపేత్వా పరిభుఞ్జింసు॥ సామికా తే భిక్ఖూ చోదేసుం అస్సమణాత్థ తుమ్హేతి॥ తేసం కుక్కుచ్చం అహోసి…పే॰… భగవతో ఏతమత్థం ఆరోచేసుం॥ కించిత్తా తుమ్హే। భిక్ఖవేతి॥ పంసుకూలసఞ్ఞినో మయం। భగవాతి॥ అనాపత్తి। భిక్ఖవే। పంసుకూలసఞ్ఞిస్సాతి॥>
      text <తేన ఖో పన సమయేన జమ్బుచోరకా… లబుజచోరకా… పనసచోరకా… తాలపక్కచోరకా… ఉచ్ఛుచోరకా… తిమ్బరూసకచోరకా తిమ్బరూసకే ఉచ్చినిత్వా భణ్డికం ఆదాయ అగమంసు॥ సామికా తే చోరకే అనుబన్ధింసు॥ చోరకా సామికే పస్సిత్వా భణ్డికం పాతేత్వా పలాయింసు॥ భిక్ఖూ పంసుకూలసఞ్ఞినో పటిగ్గహాపేత్వా పరిభుఞ్జింసు॥ సామికా తే భిక్ఖూ చోదేసుం అస్సమణాత్థ తుమ్హేతి॥ తేసం కుక్కుచ్చం అహోసి…పే॰… అనాపత్తి। భిక్ఖవే। పంసుకూలసఞ్ఞిస్సాతి॥>
      text <తేన ఖో పన సమయేన అమ్బచోరకా అమ్బం పాతేత్వా భణ్డికం ఆదాయ అగమంసు॥ సామికా తే చోరకే అనుబన్ధింసు॥ చోరకా సామికే పస్సిత్వా భణ్డికం పాతేత్వా పలాయింసు॥ భిక్ఖూ పురే సామికా పస్సన్తీతి। థేయ్యచిత్తా పరిభుఞ్జింసు॥ సామికా తే భిక్ఖూ చోదేసుం అస్సమణాత్థ తుమ్హేతి॥ తేసం కుక్కుచ్చం అహోసి…పే॰… ఆపత్తిం తుమ్హే। భిక్ఖవే। ఆపన్నా పారాజికన్తి॥>
      text <తేన ఖో పన సమయేన జమ్బుచోరకా… లబుజచోరకా… పనసచోరకా… తాలపక్కచోరకా… ఉచ్ఛుచోరకా… తిమ్బరూసకచోరకా తిమ్బరూసకే ఉచ్చినిత్వా భణ్డికం ఆదాయ అగమంసు॥ సామికా తే చోరకే అనుబన్ధింసు॥ చోరకా సామికే పస్సిత్వా భణ్డికం పాతేత్వా పలాయింసు॥ భిక్ఖూ పురే సామికా పస్సన్తీతి। థేయ్యచిత్తా పరిభుఞ్జింసు॥ సామికా తే భిక్ఖూ చోదేసుం అస్సమణాత్థ తుమ్హేతి॥ తేసం కుక్కుచ్చం అహోసి…పే॰… ఆపత్తిం తుమ్హే। భిక్ఖవే। ఆపన్నా పారాజికన్తి॥>
      text <తేన ఖో పన సమయేన అఞ్ఞతరో భిక్ఖు సఙ్ఘస్స అమ్బం థేయ్యచిత్తో అవహరి… సఙ్ఘస్స జమ్బుం… సఙ్ఘస్స లబుజం… సఙ్ఘస్స పనసం… సఙ్ఘస్స తాలపక్కం… సఙ్ఘస్స ఉచ్ఛుం… సఙ్ఘస్స తిమ్బరూసకం థేయ్యచిత్తో అవహరి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౧౪౯>, <తేన ఖో పన సమయేన అఞ్ఞతరో భిక్ఖు పుప్ఫారామం గన్త్వా ఓచితం పుప్ఫం పఞ్చమాసగ్ఘనకం థేయ్యచిత్తో అవహరి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు పుప్ఫారామం గన్త్వా పుప్ఫం ఓచినిత్వా పఞ్చమాసగ్ఘనకం థేయ్యచిత్తో అవహరి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు ఆపన్నో పారాజికన్తి॥>
      text <౧౫౦>, <తేన ఖో పన సమయేన అఞ్ఞతరో భిక్ఖు గామకం గచ్ఛన్తో అఞ్ఞతరం భిక్ఖుం ఏతదవోచ ఆవుసో। తుయ్హం ఉపట్ఠాకకులం వుత్తో వజ్జేమీతి॥ సో గన్త్వా ఏకం సాటకం ఆహరాపేత్వా అత్తనా పరిభుఞ్జి॥ సో జానిత్వా తం చోదేసి అస్సమణోసి త్వన్తి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ న చ। భిక్ఖవే। వుత్తో వజ్జేమీతి వత్తబ్బో॥ యో వదేయ్య। ఆపత్తి దుక్కటస్సాతి॥>
      text <తేన ఖో పన సమయేన అఞ్ఞతరో భిక్ఖు గామకం గచ్ఛతి॥ అఞ్ఞతరో భిక్ఖు తం భిక్ఖుం ఏతదవోచ ఆవుసో। మయ్హం ఉపట్ఠాకకులం వుత్తో వజ్జేహీతి॥ సో గన్త్వా యుగసాటకం ఆహరాపేత్వా ఏకం అత్తనా పరిభుఞ్జి। ఏకం తస్స భిక్ఖునో అదాసి॥ సో జానిత్వా తం చోదేసి అస్సమణోసి త్వన్తి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ న చ। భిక్ఖవే। వుత్తో వజ్జేహీతి వత్తబ్బో॥ యో వదేయ్య। ఆపత్తి దుక్కటస్సాతి॥>
      text <తేన ఖో పన సమయేన అఞ్ఞతరో భిక్ఖు గామకం గచ్ఛన్తో అఞ్ఞతరం భిక్ఖుం ఏతదవోచ ఆవుసో। తుయ్హం ఉపట్ఠాకకులం వుత్తో వజ్జేమీతి॥ సోపి ఏవమాహ వుత్తో వజ్జేహీతి॥ సో గన్త్వా ఆళ్హకం సప్పిం తులం గుళం దోణం తణ్డులం ఆహరాపేత్వా అత్తనా పరిభుఞ్జి॥ సో జానిత్వా తం చోదేసి అస్సమణోసి త్వన్తి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ న చ। భిక్ఖవే। వుత్తో వజ్జేమీతి వత్తబ్బో। న చ వుత్తో వజ్జేహీతి వత్తబ్బో॥ యో వదేయ్య। ఆపత్తి దుక్కటస్సాతి॥>
      text <౧౫౧>, <తేన ఖో పన సమయేన అఞ్ఞతరో పురిసో మహగ్ఘం మణిం ఆదాయ అఞ్ఞతరేన భిక్ఖునా సద్ధిం అద్ధానమగ్గప్పటిపన్నో హోతి॥ అథ ఖో సో పురిసో సుఙ్కట్ఠానం పస్సిత్వా తస్స భిక్ఖునో అజానన్తస్స థవికాయ మణిం పక్ఖిపిత్వా సుఙ్కట్ఠానం అతిక్కమిత్వా అగ్గహేసి॥ తస్స కుక్కుచ్చం అహోసి…పే॰… కించిత్తో త్వం। భిక్ఖూతి॥ నాహం। భగవా। జానామీతి॥ అనాపత్తి। భిక్ఖు। అజానన్తస్సాతి॥>
      text <తేన ఖో పన సమయేన అఞ్ఞతరో పురిసో మహగ్ఘం మణిం ఆదాయ అఞ్ఞతరేన భిక్ఖునా సద్ధిం అద్ధానమగ్గప్పటిపన్నో హోతి॥ అథ ఖో సో పురిసో సుఙ్కట్ఠానం పస్సిత్వా గిలానాలయం కరిత్వా అత్తనో భణ్డికం తస్స భిక్ఖునో అదాసి॥ అథ ఖో సో పురిసో సుఙ్కట్ఠానం అతిక్కమిత్వా తం భిక్ఖుం ఏతదవోచ ఆహర మే। భన్తే। భణ్డికం। నాహం అకల్లకోతి॥ కిస్స పన త్వం। ఆవుసో। ఏవరూపం అకాసీతి॥ అథ ఖో సో పురిసో తస్స భిక్ఖునో ఏతమత్థం ఆరోచేసి॥ తస్స కుక్కుచ్చం అహోసి…పే॰… కించిత్తో త్వం। భిక్ఖూతి॥ నాహం। భగవా। జానామీతి॥ అనాపత్తి। భిక్ఖు। అజానన్తస్సాతి॥>
      text <౧౫౨>, <తేన ఖో పన సమయేన అఞ్ఞతరో భిక్ఖు సత్థేన సద్ధిం అద్ధానమగ్గప్పటిపన్నో హోతి॥ అఞ్ఞతరో పురిసో తం భిక్ఖుం ఆమిసేన ఉపలాపేత్వా సుఙ్కట్ఠానం పస్సిత్వా మహగ్ఘం మణిం తస్స భిక్ఖునో అదాసి ఇమం। భన్తే। మణిం సుఙ్కట్ఠానం అతిక్కామేహీతి॥ అథ ఖో సో భిక్ఖు తం మణిం సుఙ్కట్ఠానం అతిక్కామేసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౧౫౩>, <తేన ఖో పన సమయేన అఞ్ఞతరో భిక్ఖు పాసే బన్ధం సూకరం కారుఞ్ఞేన ముఞ్చి॥ తస్స కుక్కుచ్చం అహోసి…పే॰… కించిత్తో త్వం। భిక్ఖూతి॥ కారుఞ్ఞాధిప్పాయో అహం। భగవాతి॥ అనాపత్తి। భిక్ఖు। కారుఞ్ఞాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు పాసే బన్ధం సూకరం పురే సామికా పస్సన్తీతి। థేయ్యచిత్తో ముఞ్చి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు పాసే బన్ధం మిగం కారుఞ్ఞేన ముఞ్చి… పాసే బన్ధం మిగం పురే సామికా పస్సన్తీతి। థేయ్యచిత్తో ముఞ్చి … కుమినే బన్ధే మచ్ఛే కారుఞ్ఞేన ముఞ్చి… కుమినే బన్ధే మచ్ఛే పురే సామికా పస్సన్తీతి థేయ్యచిత్తో ముఞ్చి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు యానే భణ్డం పస్సిత్వా ఇతో గణ్హన్తో పారాజికో భవిస్సామీతి। అతిక్కమిత్వా పవట్టేత్వా అగ్గహేసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు కులలేన ఉక్ఖిత్తం మంసపేసిం సామికానం దస్సామీతి అగ్గహేసి॥ సామికా తం భిక్ఖుం చోదేసుం అస్సమణోసి త్వన్తి॥ తస్స కుక్కుచ్చం అహోసి…పే॰… అనాపత్తి। భిక్ఖు। అథేయ్యచిత్తస్సాతి॥>
      text <తేన ఖో పన సమయేన అఞ్ఞతరో భిక్ఖు కులలేన ఉక్ఖిత్తం మంసపేసిం పురే సామికా పస్సన్తీతి। థేయ్యచిత్తో అగ్గహేసి॥ సామికా తం భిక్ఖుం చోదేసుం అస్సమణోసి త్వన్తి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౧౫౪>, <తేన ఖో పన సమయేన మనుస్సా ఉళుమ్పం బన్ధిత్వా అచిరవతియా నదియా ఓసారేన్తి॥ బన్ధనే ఛిన్నే కట్ఠాని విప్పకిణ్ణాని అగమంసు॥ భిక్ఖూ పంసుకూలసఞ్ఞినో ఉత్తారేసుం॥ సామికా తే భిక్ఖూ చోదేసుం అస్సమణాత్థ తుమ్హేతి॥ తేసం కుక్కుచ్చం అహోసి…పే॰… అనాపత్తి। భిక్ఖవే। పంసుకూలసఞ్ఞిస్సాతి॥>
      text <తేన ఖో పన సమయేన మనుస్సా ఉళుమ్పం బన్ధిత్వా అచిరవతియా నదియా ఓసారేన్తి॥ బన్ధనే ఛిన్నే కట్ఠాని విప్పకిణ్ణాని అగమంసు॥ భిక్ఖూ పురే సామికా పస్సన్తీతి। థేయ్యచిత్తా ఉత్తారేసుం॥ సామికా తే భిక్ఖూ చోదేసుం అస్సమణాత్థ తుమ్హేతి॥ తేసం కుక్కుచ్చం అహోసి…పే॰… ఆపత్తిం తుమ్హే। భిక్ఖవే। ఆపన్నా పారాజికన్తి॥>
      text <తేన ఖో పన సమయేన అఞ్ఞతరో గోపాలకో రుక్ఖే సాటకం ఆలగ్గేత్వా ఉచ్చారం అగమాసి॥ అఞ్ఞతరో భిక్ఖు పంసుకూలసఞ్ఞీ అగ్గహేసి॥ అథ ఖో సో గోపాలకో తం భిక్ఖుం చోదేసి అస్సమణోసి త్వన్తి॥ తస్స కుక్కుచ్చం అహోసి…పే॰… అనాపత్తి। భిక్ఖు। పంసుకూలసఞ్ఞిస్సాతి॥>
      text <తేన ఖో పన సమయేన అఞ్ఞతరస్స భిక్ఖునో నదిం తరన్తస్స రజకానం హత్థతో ముత్తం సాటకం పాదే లగ్గం హోతి॥ సో భిక్ఖు సామికానం దస్సామీతి అగ్గహేసి॥ సామికా తం భిక్ఖుం చోదేసుం అస్సమణోసి త్వన్తి॥ తస్స కుక్కుచ్చం అహోసి…పే॰… అనాపత్తి। భిక్ఖు। అథేయ్యచిత్తస్సాతి॥>
      text <తేన ఖో పన సమయేన అఞ్ఞతరస్స భిక్ఖునో నదిం తరన్తస్స రజకానం హత్థతో ముత్తం సాటకం పాదే లగ్గం హోతి॥ సో భిక్ఖు పురే సామికా పస్సన్తీతి। థేయ్యచిత్తో అగ్గహేసి॥ సామికా తం భిక్ఖుం చోదేసుం అస్సమణోసి త్వన్తి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౧౫౫>, <తేన ఖో పన సమయేన అఞ్ఞతరో భిక్ఖు సప్పికుమ్భిం పస్సిత్వా థోకం థోకం పరిభుఞ్జి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి దుక్కటస్సాతి॥>
      text <తేన ఖో పన సమయేన సమ్బహులా భిక్ఖూ సంవిదహిత్వా అగమంసు భణ్డం అవహరిస్సామాతి॥ ఏకో భణ్డం అవహరి॥ తే ఏవమాహంసు న మయం పారాజికా॥ యో అవహటో సో పారాజికోతి॥ భగవతో ఏతమత్థం ఆరోచేసుం… ఆపత్తిం తుమ్హే। భిక్ఖవే। ఆపన్నా పారాజికన్తి॥>
      text <తేన ఖో పన సమయేన సమ్బహులా భిక్ఖూ సంవిదహిత్వా భణ్డం అవహరిత్వా భాజేసుం॥ తేహి భాజీయమానే ఏకమేకస్స పటివిసో న పఞ్చమాసకో పూరి॥ తే ఏవమాహంసు న మయం పారాజికాతి॥ భగవతో ఏతమత్థం ఆరోచేసుం॥ ఆపత్తిం తుమ్హే। భిక్ఖవే। ఆపన్నా పారాజికన్తి॥>
      text <తేన ఖో పన సమయేన అఞ్ఞతరో భిక్ఖు సావత్థియం దుబ్భిక్ఖే ఆపణికస్స తణ్డులముట్ఠిం థేయ్యచిత్తో అవహరి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు సావత్థియం దుబ్భిక్ఖే ఆపణికస్స ముగ్గముట్ఠిం… మాసముట్ఠిం… తిలముట్ఠిం థేయ్యచిత్తో అవహరి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు ఆపన్నో పారాజికన్తి॥>
      text <తేన ఖో పన సమయేన సావత్థియం అన్ధవనే చోరకా గావిం హన్త్వా మంసం ఖాదిత్వా సేసకం పటిసామేత్వా అగమంసు॥ భిక్ఖూ పంసుకూలసఞ్ఞినో పటిగ్గహాపేత్వా పరిభుఞ్జింసు॥ చోరకా తే భిక్ఖూ చోదేసుం అస్సమణాత్థ తుమ్హేతి॥ తేసం కుక్కుచ్చం అహోసి…పే॰… అనాపత్తి। భిక్ఖవే। పంసుకూలసఞ్ఞిస్సాతి॥>
      text <తేన ఖో పన సమయేన సావత్థియం అన్ధవనే చోరకా సూకరం హన్త్వా మంసం ఖాదిత్వా సేసకం పటిసామేత్వా అగమంసు॥ భిక్ఖూ పంసుకూలసఞ్ఞినో పటిగ్గహాపేత్వా పరిభుఞ్జింసు॥ చోరకా తే భిక్ఖూ చోదేసుం అస్సమణాత్థ తుమ్హేతి॥ తేసం కుక్కుచ్చం అహోసి…పే॰… అనాపత్తి। భిక్ఖవే। పంసుకూలసఞ్ఞిస్సాతి॥>
      text <తేన ఖో పన సమయేన అఞ్ఞతరో భిక్ఖు తిణక్ఖేత్తం గన్త్వా లూతం తిణం పఞ్చమాసగ్ఘనకం థేయ్యచిత్తో అవహరి॥ తస్స కుక్కుచ్చం అహోసి …పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు తిణక్ఖేత్తం గన్త్వా తిణం లాయిత్వా పఞ్చమాసగ్ఘనకం థేయ్యచిత్తో అవహరి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౧౫౬>, <తేన ఖో పన సమయేన ఆగన్తుకా భిక్ఖూ సఙ్ఘస్స అమ్బం భాజాపేత్వా పరిభుఞ్జింసు॥ ఆవాసికా భిక్ఖూ తే భిక్ఖూ చోదేసుం అస్సమణాత్థ తుమ్హేతి॥ తేసం కుక్కుచ్చం అహోసి…పే॰… భగవతో ఏతమత్థం ఆరోచేసుం॥ కించిత్తా తుమ్హే। భిక్ఖవేతి॥ పరిభోగత్థాయ మయం భగవాతి॥ అనాపత్తి। భిక్ఖవే। పరిభోగత్థాయాతి॥>
      text <తేన ఖో పన సమయేన ఆగన్తుకా భిక్ఖూ సఙ్ఘస్స జమ్బుం… సఙ్ఘస్స లబుజం… సఙ్ఘస్స పనసం… సఙ్ఘస్స తాలపక్కం… సఙ్ఘస్స ఉచ్ఛుం… సఙ్ఘస్స తిమ్బరూసకం భాజాపేత్వా పరిభుఞ్జింసు॥ ఆవాసికా భిక్ఖూ తే భిక్ఖూ చోదేసుం అస్సమణాత్థ। తుమ్హేతి॥ తేసం కుక్కుచ్చం అహోసి…పే॰… అనాపత్తి। భిక్ఖవే। పరిభోగత్థాయాతి॥>
      text <తేన ఖో పన సమయేన అమ్బపాలకా భిక్ఖూనం అమ్బఫలం దేన్తి॥ భిక్ఖూ గోపేతుం ఇమే ఇస్సరా। నయిమే దాతున్తి। కుక్కుచ్చాయన్తా న పటిగ్గణ్హన్తి॥ భగవతో ఏతమత్థం ఆరోచేసుం॥ అనాపత్తి। భిక్ఖవే। గోపకస్స దానేతి॥>
      text <తేన ఖో పన సమయేన జమ్బుపాలకా… లబుజపాలకా… పనసపాలకా… తాలపక్కపాలకా… ఉచ్ఛుపాలకా… తిమ్బరూసకపాలకా భిక్ఖూనం తిమ్బరూసకం దేన్తి॥ భిక్ఖూ గోపేతుం ఇమే ఇస్సరా। నయిమే దాతున్తి। కుక్కుచ్చాయన్తా న పటిగ్గణ్హన్తి॥ భగవతో ఏతమత్థం ఆరోచేసుం॥ అనాపత్తి। భిక్ఖవే। గోపకస్స దానేతి॥>
      text <తేన ఖో పన సమయేన అఞ్ఞతరో భిక్ఖు సఙ్ఘస్స దారుం తావకాలికం హరిత్వా అత్తనో విహారస్స కుట్టం ఉపత్థమ్భేసి॥ భిక్ఖూ తం భిక్ఖుం చోదేసుం అస్సమణోసి త్వన్తి॥ తస్స కుక్కుచ్చం అహోసి॥ భగవతో ఏతమత్థం ఆరోచేసి॥ కించిత్తో త్వం। భిక్ఖూతి॥ తావకాలికో అహం। భగవాతి॥ అనాపత్తి। భిక్ఖు। తావకాలికేతి॥>
      text <తేన ఖో పన సమయేన అఞ్ఞతరో భిక్ఖు సఙ్ఘస్స ఉదకం థేయ్యచిత్తో అవహరి… సఙ్ఘస్స మత్తికం థేయ్యచిత్తో అవహరి… సఙ్ఘస్స పుఞ్జకితం తిణం థేయ్యచిత్తో అవహరి… తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు సఙ్ఘస్స పుఞ్జకితం తిణం థేయ్యచిత్తో ఝాపేసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ ఆపత్తి దుక్కటస్సాతి॥>
      text <తేన ఖో పన సమయేన అఞ్ఞతరో భిక్ఖు సఙ్ఘస్స మఞ్చం థేయ్యచిత్తో అవహరి… తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు సఙ్ఘస్స పీఠం… సఙ్ఘస్స భిసిం… సఙ్ఘస్స బిబ్బోహనం … సఙ్ఘస్స కవాటం… సఙ్ఘస్స ఆలోకసన్ధిం… సఙ్ఘస్స గోపానసిం థేయ్యచిత్తో అవహరి… తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౧౫౭>, <తేన ఖో పన సమయేన భిక్ఖూ అఞ్ఞతరస్స ఉపాసకస్స విహారపరిభోగం సేనాసనం అఞ్ఞత్ర పరిభుఞ్జన్తి॥ అథ ఖో సో ఉపాసకో ఉజ్ఝాయతి ఖియ్యతి విపాచేతి కథఞ్హి నామ భదన్తా అఞ్ఞత్ర పరిభోగం అఞ్ఞత్ర పరిభుఞ్జిస్సన్తీతి॥ భగవతో ఏతమత్థం ఆరోచేసుం॥ న। భిక్ఖవే। అఞ్ఞత్ర పరిభోగో అఞ్ఞత్ర పరిభుఞ్జితబ్బో॥ యో పరిభుఞ్జేయ్య। ఆపత్తి దుక్కటస్సాతి॥>
      text <తేన ఖో పన సమయేన భిక్ఖూ ఉపోసథగ్గమ్పి సన్నిసజ్జమ్పి హరితుం కుక్కుచ్చాయన్తా ఛమాయం నిసీదన్తి॥ గత్తానిపి చీవరానిపి పంసుకితాని హోన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। తావకాలికం హరితున్తి॥>
      text <తేన ఖో పన సమయేన చమ్పాయం థుల్లనన్దాయ భిక్ఖునియా అన్తేవాసినీ భిక్ఖునీ థుల్లనన్దాయ భిక్ఖునియా ఉపట్ఠాకకులం గన్త్వా అయ్యా ఇచ్ఛతి తేకటులయాగుం పాతున్తి। పచాపేత్వా హరిత్వా అత్తనా పరిభుఞ్జి॥ సా జానిత్వా తం చోదేసి అస్సమణీసి త్వన్తి॥ తస్సా కుక్కుచ్చం అహోసి॥ అథ ఖో సా భిక్ఖునీ భిక్ఖునీనం ఏతమత్థం ఆరోచేసి॥ భిక్ఖునియో భిక్ఖూనం ఏతమత్థం ఆరోచేసుం॥ భిక్ఖూ భగవతో ఏతమత్థం ఆరోచేసుం॥ అనాపత్తి। భిక్ఖవే। పారాజికస్స। ఆపత్తి సమ్పజానముసావాదే పాచిత్తియస్సాతి॥>
      text <తేన ఖో పన సమయేన రాజగహే థుల్లనన్దాయ భిక్ఖునియా అన్తేవాసినీ భిక్ఖునీ థుల్లనన్దాయ భిక్ఖునియా ఉపట్ఠాకకులం గన్త్వా అయ్యా ఇచ్ఛతి మధుగోళకం ఖాదితున్తి। పచాపేత్వా హరిత్వా అత్తనా పరిభుఞ్జి॥ సా జానిత్వా తం చోదేసి అస్సమణీసి త్వన్తి॥ తస్సా కుక్కుచ్చం అహోసి…పే॰… అనాపత్తి। భిక్ఖవే। పారాజికస్స। ఆపత్తి సమ్పజానముసావాదే పాచిత్తియస్సాతి॥>
      text <౧౫౮>, <తేన ఖో పన సమయేన వేసాలియం ఆయస్మతో అజ్జుకస్స ఉపట్ఠాకస్స గహపతినో ద్వే దారకా హోన్తి పుత్తో చ భాగినేయ్యో చ॥ అథ ఖో సో గహపతి ఆయస్మన్తం అజ్జుకం ఏతదవోచ ఇమం। భన్తే। ఓకాసం యో ఇమేసం ద్విన్నం దారకానం సద్ధో హోతి పసన్నో తస్స ఆచిక్ఖేయ్యాసీతి॥ తేన ఖో పన సమయేన తస్స గహపతినో భాగినేయ్యో సద్ధో హోతి పసన్నో॥ అథ ఖో ఆయస్మా అజ్జుకో తం ఓకాసం తస్స దారకస్స ఆచిక్ఖి॥ సో తేన సాపతేయ్యేన కుటుమ్బఞ్చ సణ్ఠపేసి దానఞ్చ పట్ఠపేసి॥ అథ ఖో తస్స గహపతినో పుత్తో ఆయస్మన్తం ఆనన్దం ఏతదవోచ కో ను ఖో। భన్తే ఆనన్ద। పితునో దాయజ్జో పుత్తో వా భాగినేయ్యో వాతి॥ పుత్తో ఖో। ఆవుసో। పితునో దాయజ్జోతి॥ అయం। భన్తే। అయ్యో అజ్జుకో అమ్హాకం సాపతేయ్యం అమ్హాకం మేథునకస్స ఆచిక్ఖీతి॥ అస్సమణో। ఆవుసో। ఆయస్మా అజ్జుకోతి॥ అథ ఖో ఆయస్మా అజ్జుకో ఆయస్మన్తం ఆనన్దం ఏతదవోచ దేహి మే। ఆవుసో ఆనన్ద। వినిచ్ఛయన్తి॥ తేన ఖో పన సమయేన ఆయస్మా ఉపాలి ఆయస్మతో అజ్జుకస్స పక్ఖో హోతి॥ అథ ఖో ఆయస్మా ఉపాలి ఆయస్మన్తం ఆనన్దం ఏతదవోచ యో ను ఖో। ఆవుసో ఆనన్ద। సామికేన ఇమం ఓకాసం ఇత్థన్నామస్స ఆచిక్ఖేయ్యాసీతి వుత్తో తస్స ఆచిక్ఖతి। కిం సో ఆపజ్జతీతి॥ న। భన్తే। కిఞ్చి ఆపజ్జతి। అన్తమసో దుక్కటమత్తమ్పీతి॥ అయం। ఆవుసో। ఆయస్మా అజ్జుకో సామికేన ఇమం ఓకాసం ఇత్థన్నామస్స ఆచిక్ఖాతి వుత్తో తస్స ఆచిక్ఖతి। అనాపత్తి। ఆవుసో। ఆయస్మతో అజ్జుకస్సాతి॥>
      text <౧౫౯>, <తేన ఖో పన సమయేన బారాణసియం ఆయస్మతో పిలిన్దవచ్ఛస్స ఉపట్ఠాకకులం చోరేహి ఉపద్దుతం హోతి॥ ద్వే చ దారకా నీతా హోన్తి॥ అథ ఖో ఆయస్మా పిలిన్దవచ్ఛో తే దారకే ఇద్ధియా ఆనేత్వా పాసాదే ఠపేసి॥ మనుస్సా తే దారకే పస్సిత్వా అయ్యస్సాయం పిలిన్దవచ్ఛస్స ఇద్ధానుభావోతి। ఆయస్మన్తే పిలిన్దవచ్ఛే అభిప్పసీదింసు॥ భిక్ఖూ ఉజ్ఝాయన్తి ఖియ్యన్తి విపాచేన్తి కథఞ్హి నామ ఆయస్మా పిలిన్దవచ్ఛో చోరేహి నీతే దారకే ఆనేస్సతీతి॥ భగవతో ఏతమత్థం ఆరోచేసుం॥ అనాపత్తి। భిక్ఖవే। ఇద్ధిమస్స ఇద్ధివిసయేతి॥>
      text <౧౬౦>, <తేన ఖో పన సమయేన ద్వే భిక్ఖూ సహాయకా హోన్తి పణ్డుకో చ కపిలో చ॥ ఏకో గామకే విహరతి। ఏకో కోసమ్బియం॥ అథ ఖో తస్స భిక్ఖునో గామకా కోసమ్బిం గచ్ఛన్తస్స అన్తరామగ్గే నదిం తరన్తస్స సూకరికానం హత్థతో ముత్తా మేదవట్టి పాదే లగ్గా హోతి॥ సో భిక్ఖు సామికానం దస్సామీతి అగ్గహేసి॥ సామికా తం భిక్ఖుం చోదేసుం అస్సమణోసి త్వన్తి॥ తం ఉత్తిణ్ణం గోపాలికా పస్సిత్వా ఏతదవోచ ఏహి। భన్తే। మేథునం ధమ్మం పటిసేవాతి॥ సో పకతియాపాహం అస్సమణోతి తస్సా మేథునం ధమ్మం పటిసేవిత్వా కోసమ్బిం గన్త్వా భిక్ఖూనం ఏతమత్థం ఆరోచేసి॥ భిక్ఖూ భగవతో ఏతమత్థం ఓరోచేసుం॥ అనాపత్తి। భిక్ఖవే। అదిన్నాదానే పారాజికస్స। ఆపత్తి మేథునధమ్మసమాయోగే పారాజికస్సాతి॥>
      text <౧౬౧>, <తేన ఖో పన సమయేన సాగలాయం ఆయస్మతో దళ్హికస్స సద్ధివిహారికో భిక్ఖు అనభిరతియా పీళితో ఆపణికస్స వేఠనం అవహరిత్వా ఆయస్మన్తం దళ్హికం ఏతదవోచ అస్సమణో అహం। భన్తే। విబ్భమిస్సామీతి॥ కిం తయా। ఆవుసో। కతన్తి॥ సో తమత్థం ఆరోచేసి॥ ఆహరాపేత్వా అగ్ఘాపేసి॥ తం అగ్ఘాపేన్తం న పఞ్చమాసకే అగ్ఘతి॥ అనాపత్తి। ఆవుసో। పారాజికస్సాతి॥ ధమ్మకథం అకాసి॥ సో భిక్ఖు అభిరమతీతి॥>
      stand <దుతియపారాజికం సమత్తం॥>
  text <౩॥ తతియపారాజికం>
    text <౧౬౨>, <తేన సమయేన బుద్ధో భగవా వేసాలియం విహరతి మహావనే కూటాగారసాలాయం॥ తేన ఖో పన సమయేన భగవా భిక్ఖూనం అనేకపరియాయేన అసుభకథం కథేతి। అసుభాయ వణ్ణం భాసతి। అసుభభావనాయ వణ్ణం భాసతి। ఆదిస్స ఆదిస్స అసుభసమాపత్తియా వణ్ణం భాసతి॥ అథ ఖో భగవా భిక్ఖూ ఆమన్తేసి ఇచ్ఛామహం। భిక్ఖవే। అద్ధమాసం పటిసల్లీయితుం॥ నమ్హి కేనచి ఉపసఙ్కమితబ్బో। అఞ్ఞత్ర ఏకేన పిణ్డపాతనీహారకేనాతి॥ ఏవం। భన్తేతి। ఖో తే భిక్ఖూ భగవతో పటిస్సుణిత్వా నాస్సుధ కోచి భగవన్తం ఉపసఙ్కమతి। అఞ్ఞత్ర ఏకేన పిణ్డపాతనీహారకేన॥ భిక్ఖూ భగవా ఖో అనేకపరియాయేన అసుభకథం కథేతి। అసుభాయ వణ్ణం భాసతి। అసుభభావనాయ వణ్ణం భాసతి। ఆదిస్స ఆదిస్స అసుభసమాపత్తియా వణ్ణం భాసతీతి తే అనేకాకారవోకారం అసుభభావనానుయోగమనుయుత్తా విహరన్తి॥ తే సకేన కాయేన అట్టీయన్తి హరాయన్తి జిగుచ్ఛన్తి॥ సేయ్యథాపి నామ ఇత్థీ వా పురిసో వా దహరో యువా మణ్డనకజాతికో సీసంన్హాతో అహికుణపేన వా కుక్కురకుణపేన వా మనుస్సకుణపేన వా కణ్ఠే ఆసత్తేన అట్టీయేయ్య హరాయేయ్య జిగుచ్ఛేయ్య। ఏవమేవ తే భిక్ఖూ సకేన కాయేన అట్టీయన్తా హరాయన్తా జిగుచ్ఛన్తా అత్తనాపి అత్తానం జీవితా వోరోపేన్తి। అఞ్ఞమఞ్ఞమ్పి జీవితా వోరోపేన్తి। మిగలణ్డికమ్పి సమణకుత్తకం ఉపసఙ్కమిత్వా ఏవం వదన్తి సాధు నో। ఆవుసో। జీవితా వోరోపేహి॥ ఇదం తే పత్తచీవరం భవిస్సతీతి॥ అథ ఖో మిగలణ్డికో సమణకుత్తకో పత్తచీవరేహి భటో సమ్బహులే భిక్ఖూ జీవితా వోరోపేత్వా లోహితకం అసిం ఆదాయ యేన వగ్గముదా నదీ తేనుపసఙ్కమి॥>
    text <౧౬౩>, <అథ ఖో మిగలణ్డికస్స సమణకుత్తకస్స లోహితకం తం అసిం ధోవన్తస్స అహుదేవ కుక్కుచ్చం అహు విప్పటిసారో అలాభా వత మే। న వత మే లాభా। దుల్లద్ధం వత మే। న వత మే సులద్ధం॥ బహుం వత మయా అపుఞ్ఞం పసుతం। యోహం భిక్ఖూ సీలవన్తే కల్యాణధమ్మే జీవితా వోరోపేసిన్తి॥ అథ ఖో అఞ్ఞతరా మారకాయికా దేవతా అభిజ్జమానే ఉదకే ఆగన్త్వా మిగలణ్డికం సమణకుత్తకం ఏతదవోచ సాధు సాధు సప్పురిస। లాభా తే సప్పురిస। సులద్ధం తే సప్పురిస॥ బహుం తయా సప్పురిస పుఞ్ఞం పసుతం। యం త్వం అతిణ్ణే తారేసీతి॥ అథ ఖో మిగలణ్డికో సమణకుత్తకో లాభా కిర మే। సులద్ధం కిర మే। బహుం కిర మయా పుఞ్ఞం పసుతం। అతిణ్ణో కిరాహం తారేమీతి తిణ్హం అసిం ఆదాయ విహారేన విహారం పరివేణేన పరివేణం ఉపసఙ్కమిత్వా ఏవం వదేతి కో అతిణ్ణో। కం తారేమీతి॥ తత్థ యే తే భిక్ఖూ అవీతరాగా తేసం తస్మిం సమయే హోతియేవ భయం హోతి ఛమ్భితత్తం హోతి లోమహంసో॥ యే పన తే భిక్ఖూ వీతరాగా తేసం తస్మిం సమయే న హోతి భయం న హోతి ఛమ్భితత్తం న హోతి లోమహంసో॥ అథ ఖో మిగలణ్డికో సమణకుత్తకో ఏకమ్పి భిక్ఖుం ఏకాహేన జీవితా వోరోపేసి। ద్వేపి భిక్ఖూ ఏకాహేన జీవితా వోరోపేసి। తయోపి భిక్ఖూ ఏకాహేన జీవితా వోరోపేసి। చత్తారోపి భిక్ఖూ ఏకాహేన జీవితా వోరోపేసి। పఞ్చపి భిక్ఖూ ఏకాహేన జీవితా వోరోపేసి। దసపి భిక్ఖూ ఏకాహేన జీవితా వోరోపేసి। వీసమ్పి భిక్ఖూ ఏకాహేన జీవితా వోరోపేసి। తింసమ్పి భిక్ఖూ ఏకాహేన జీవితా వోరోపేసి। చత్తాలీసమ్పి భిక్ఖూ ఏకాహేన జీవితా వోరోపేసి। పఞ్ఞాసమ్పి భిక్ఖూ ఏకాహేన జీవితా వోరోపేసి। సట్ఠిమ్పి భిక్ఖూ ఏకాహేన జీవితా వోరోపేసి॥>
    text <౧౬౪>, <అథ ఖో భగవా తస్స అద్ధమాసస్స అచ్చయేన పటిసల్లానా వుట్ఠితో ఆయస్మన్తం ఆనన్దం ఆమన్తేసి కిం ను ఖో। ఆనన్ద। తనుభూతో వియ భిక్ఖుసఙ్ఘోతి॥ తథా హి పన। భన్తే। భగవా భిక్ఖూనం అనేకపరియాయేన అసుభకథం కథేతి। అసుభాయ వణ్ణం భాసతి। అసుభభావనాయ వణ్ణం భాసతి। ఆదిస్స ఆదిస్స అసుభసమాపత్తియా వణ్ణం భాసతి॥ తే చ। భన్తే। భిక్ఖూ భగవా ఖో అనేకపరియాయేన అసుభకథం కథేతి। అసుభాయ వణ్ణం భాసతి। అసుభభావనాయ వణ్ణం భాసతి। ఆదిస్స ఆదిస్స అసుభసమాపత్తియా వణ్ణం భాసతీతి। తే అనేకాకారవోకారం అసుభభావనానుయోగమనుయుత్తా విహరన్తి॥ తే సకేన కాయేన అట్టీయన్తి హరాయన్తి జిగుచ్ఛన్తి॥ సేయ్యథాపి నామ ఇత్థీ వా పురిసో వా దహరో యువా మణ్డనకజాతికో సీసంన్హాతో అహికుణపేన వా కుక్కురకుణపేన వా మనుస్సకుణపేన వా కణ్ఠే ఆసత్తేన అట్టీయేయ్య హరాయేయ్య జిగుచ్ఛేయ్య। ఏవమేవ తే భిక్ఖూ సకేన కాయేన అట్టీయన్తా హరాయన్తా జిగుచ్ఛన్తా అత్తనాపి అత్తానం జీవితా వోరోపేన్తి। అఞ్ఞమఞ్ఞమ్పి జీవితా వోరోపేన్తి। మిగలణ్డికమ్పి సమణకుత్తకం ఉపసఙ్కమిత్వా ఏవం వదన్తి సాధు నో। ఆవుసో। జీవితా వోరోపేహి॥ ఇదం తే పత్తచీవరం భవిస్సతీతి॥ అథ ఖో। భన్తే। మిగలణ్డికో సమణకుత్తకో పత్తచీవరేహి భటో ఏకమ్పి భిక్ఖుం ఏకాహేన జీవితా వోరోపేసి…పే॰… సట్ఠిమ్పి భిక్ఖూ ఏకాహేన జీవితా వోరోపేసి॥ సాధు। భన్తే। భగవా అఞ్ఞం పరియాయం ఆచిక్ఖతు యథాయం భిక్ఖుసఙ్ఘో అఞ్ఞాయ సణ్ఠహేయ్యాతి॥ తేనహానన్ద। యావతికా భిక్ఖూ వేసాలిం ఉపనిస్సాయ విహరన్తి తే సబ్బే ఉపట్ఠానసాలాయం సన్నిపాతేహీతి॥ ఏవం। భన్తేతి। ఖో ఆయస్మా ఆనన్దో భగవతో పటిస్సుణిత్వా యావతికా భిక్ఖూ వేసాలిం ఉపనిస్సాయ విహరన్తి తే సబ్బే ఉపట్ఠానసాలాయం సన్నిపాతేత్వా యేన భగవా తేనుపసఙ్కమి। ఉపసఙ్కమిత్వా భగవన్తం ఏతదవోచ సన్నిపతితో। భన్తే భిక్ఖుసఙ్ఘో। యస్స దాని। భన్తే। భగవా కాలం మఞ్ఞతీతి॥>
    text <౧౬౫>, <అథ ఖో భగవా యేన ఉపట్ఠానసాలా తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ నిసజ్జ ఖో భగవా భిక్ఖూ ఆమన్తేసి అయమ్పి ఖో। భిక్ఖవే। ఆనాపానస్సతిసమాధి భావితో బహులీకతో సన్తో చేవ పణీతో చ అసేచనకో చ సుఖో చ విహారో ఉప్పన్నుప్పన్నే చ పాపకే అకుసలే ధమ్మే ఠానసో అన్తరధాపేతి వూపసమేతి॥ సేయ్యథాపి। భిక్ఖవే। గిమ్హానం పచ్ఛిమే మాసే ఉహతం రజోజల్లం తమేనం మహా అకాలమేఘో ఠానసో అన్తరధాపేతి వూపసమేతి। ఏవమేవ ఖో। భిక్ఖవే। ఆనాపానస్సతిసమాధి భావితో బహులీకతో సన్తో చేవ పణీతో చ అసేచనకో చ సుఖో చ విహారో ఉప్పన్నుప్పన్నే చ పాపకే అకుసలే ధమ్మే ఠానసో అన్తరధాపేతి వూపసమేతి॥ కథం భావితో చ। భిక్ఖవే। ఆనాపానస్సతిసమాధి కథం బహులీకతో సన్తో చేవ పణీతో చ అసేచనకో చ సుఖో చ విహారో ఉప్పన్నుప్పన్నే చ పాపకే అకుసలే ధమ్మే ఠానసో అన్తరధాపేతి వూపసమేతి॥ ఇధ। భిక్ఖవే। భిక్ఖు అరఞ్ఞగతో వా రుక్ఖమూలగతో వా సుఞ్ఞాగారగతో వా నిసీదతి పల్లఙ్కం ఆభుజిత్వా ఉజుం కాయం పణిధాయ పరిముఖం సతిం ఉపట్ఠపేత్వా॥ సో సతోవ అస్ససతి సతో పస్ససతి॥ దీఘం వా అస్ససన్తో దీఘం అస్ససామీతి పజానాతి। దీఘం వా పస్ససన్తో దీఘం పస్ససామీతి పజానాతి॥ రస్సం వా అస్ససన్తో రస్సం అస్ససామీతి పజానాతి। రస్సం వా పస్ససన్తో రస్సం పస్ససామీతి పజానాతి॥ సబ్బకాయప్పటిసంవేదీ అస్ససిస్సామీతి సిక్ఖతి॥ సబ్బకాయప్పటిసంవేదీ పస్ససిస్సామీతి సిక్ఖతి॥ పస్సమ్భయం కాయసఙ్ఖారం అస్ససిస్సామీతి సిక్ఖతి॥ పస్సమ్భయం కాయసఙ్ఖారం పస్ససిస్సామీతి సిక్ఖతి॥ పీతిప్పటిసంవేదీ అస్ససిస్సామీతి సిక్ఖతి॥ పీతిప్పటిసంవేదీ పస్ససిస్సామీతి సిక్ఖతి॥ సుఖప్పటిసంవేదీ అస్ససిస్సామీతి సిక్ఖతి॥ సుఖప్పటిసంవేదీ పస్ససిస్సామీతి సిక్ఖతి॥ చిత్తసఙ్ఖారప్పటిసంవేదీ అస్ససిస్సామీతి సిక్ఖతి॥ చిత్తసఙ్ఖారప్పటిసంవేదీ పస్ససిస్సామీతి సిక్ఖతి॥ పస్సమ్భయం చిత్తసఙ్ఖారం అస్ససిస్సామీతి సిక్ఖతి॥ పస్సమ్భయం చిత్తసఙ్ఖారం పస్ససిస్సామీతి సిక్ఖతి॥ చిత్తప్పటిసంవేదీ అస్ససిస్సామీతి సిక్ఖతి॥ చిత్తప్పటిసంవేదీ పస్ససిస్సామీతి సిక్ఖతి॥ అభిప్పమోదయం చిత్తం…పే॰… సమాదహం చిత్తం…పే॰… విమోచయం చిత్తం…పే॰… అనిచ్చానుపస్సీ…పే॰… విరాగానుపస్సీ…పే॰… నిరోధానుపస్సీ…పే॰… పటినిస్సగ్గానుపస్సీ అస్ససిస్సామీతి సిక్ఖతి॥ పటినిస్సగ్గానుపస్సీ పస్ససిస్సామీతి సిక్ఖతి॥ ఏవం భావితో ఖో। భిక్ఖవే। ఆనాపానస్సతిసమాధి ఏవం బహులీకతో సన్తో చేవ పణీతో చ అసేచనకో చ సుఖో చ విహారో ఉప్పన్నుప్పన్నే చ పాపకే అకుసలే ధమ్మే ఠానసో అన్తరధాపేతి వూపసమేతీతి॥>
    text <౧౬౬>, <అథ ఖో భగవా ఏతస్మిం నిదానే ఏతస్మిం పకరణే భిక్ఖుసఙ్ఘం సన్నిపాతాపేత్వా భిక్ఖూ పటిపుచ్ఛి సచ్చం కిర। భిక్ఖవే। భిక్ఖూ అత్తనాపి అత్తానం జీవితా వోరోపేన్తి। అఞ్ఞమఞ్ఞమ్పి జీవితా వోరోపేన్తి మిగలణ్డికమ్పి సమణకుత్తకం ఉపసఙ్కమిత్వా ఏవం వదన్తి సాధు నో। ఆవుసో। జీవితా వోరోపేహి। ఇదం తే పత్తచీవరం భవిస్సతీతి॥ సచ్చం। భగవాతి॥ విగరహి బుద్ధో భగవా అననుచ్ఛవికం। భిక్ఖవే। తేసం భిక్ఖూనం అననులోమికం అప్పటిరూపం అస్సామణకం అకప్పియం అకరణీయం॥ కథఞ్హి నామ తే। భిక్ఖవే। భిక్ఖూ అత్తనాపి అత్తానం జీవితా వోరోపేస్సన్తి। అఞ్ఞమఞ్ఞమ్పి జీవితా వోరోపేస్సన్తి। మిగలణ్డికమ్పి సమణకుత్తకం ఉపసఙ్కమిత్వా ఏవం వక్ఖన్తి సాధు నో। ఆవుసో। జీవితా వోరోపేహి। ఇదం తే పత్తచీవరం భవిస్సతీతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। ఇమం సిక్ఖాపదం ఉద్దిసేయ్యాథ>
    text <౧౬౭>, <యో పన భిక్ఖు సఞ్చిచ్చ మనుస్సవిగ్గహం జీవితా వోరోపేయ్య సత్థహారకం వాస్స పరియేసేయ్య। అయమ్పి పారాజికో హోతి అసంవాసోతి॥>
    text <ఏవఞ్చిదం భగవతా భిక్ఖూనం సిక్ఖాపదం పఞ్ఞత్తం హోతి॥>
    text <౧౬౮>, <తేన ఖో పన సమయేన అఞ్ఞతరో ఉపాసకో గిలానో హోతి॥ తస్స పజాపతి అభిరూపా హోతి దస్సనీయా పాసాదికా॥ ఛబ్బగ్గియా భిక్ఖూ తస్సా ఇత్థియా పటిబద్ధచిత్తా హోన్తి॥ అథ ఖో ఛబ్బగ్గియానం భిక్ఖూనం ఏతదహోసి సచే ఖో సో। ఆవుసో। ఉపాసకో జీవిస్సతి న మయం తం ఇత్థిం లభిస్సామ॥ హన్ద మయం। ఆవుసో। తస్స ఉపాసకస్స మరణవణ్ణం సంవణ్ణేమాతి॥ అథ ఖో ఛబ్బగ్గియా భిక్ఖూ యేన సో ఉపాసకో తేనుపసఙ్కమింసు। ఉపసఙ్కమిత్వా తం ఉపాసకం ఏతదవోచుం త్వం ఖోసి। ఉపాసక। కతకల్యాణో కతకుసలో కతభీరుత్తాణో అకతపాపో అకతలుద్దో అకతకిబ్బిసో॥ కతం తయా కల్యాణం। అకతం తయా పాపం॥ కిం తుయ్హిమినా పాపకేన దుజ్జీవితేన॥ మతం తే జీవితా సేయ్యో॥ ఇతో త్వం కాలఙ్కతో కాయస్స భేదా పరం మరణా సుగతిం సగ్గం లోకం ఉపపజ్జిస్ససి॥ తత్థ దిబ్బేహి పఞ్చహి కామగుణేహి సమప్పితో సమఙ్గీభూతో పరిచారేస్ససీతి॥>
    text <౧౬౯>, <అథ ఖో సో ఉపాసకో సచ్చం ఖో అయ్యా ఆహంసు॥ అహఞ్హి కతకల్యాణో కతకుసలో కతభీరుత్తాణో అకతపాపో అకతలుద్దో అకతకిబ్బిసో॥ కతం మయా కల్యాణం। అకతం మయా పాపం॥ కిం మయ్హిమినా పాపకేన దుజ్జీవితేన॥ మతం మే జీవితా సేయ్యో॥ ఇతో అహం కాలఙ్కతో కాయస్స భేదా పరం మరణా సుగతిం సగ్గం లోకం ఉపపజ్జిస్సామి॥ తత్థ దిబ్బేహి పఞ్చహి కామగుణేహి సమప్పితో సమఙ్గీభూతో పరిచారేస్సామీతి। సో అసప్పాయాని చేవ భోజనాని భుఞ్జి అసప్పాయాని చ ఖాదనీయాని ఖాది అసప్పాయాని చ సాయనీయాని సాయి అసప్పాయాని చ పానాని పివి॥ తస్స అసప్పాయాని చేవ భోజనాని భుఞ్జతో అసప్పాయాని చ ఖాదనీయాని ఖాదతో అసప్పాయాని చ సాయనీయాని సాయతో అసప్పాయాని చ పానాని పివతో ఖరో ఆబాధో ఉప్పజ్జి॥ సో తేనేవ ఆబాధేన కాలమకాసి॥ తస్స పజాపతి ఉజ్ఝాయతి ఖియ్యతి విపాచేతి అలజ్జినో ఇమే సమణా సక్యపుత్తియా దుస్సీలా ముసావాదినో॥ ఇమే హి నామ ధమ్మచారినో సమచారినో బ్రహ్మచారినో సచ్చవాదినో సీలవన్తో కల్యాణధమ్మా పటిజానిస్సన్తి॥ నత్థి ఇమేసం సామఞ్ఞం నత్థి ఇమేసం బ్రహ్మఞ్ఞం। నట్ఠం ఇమేసం సామఞ్ఞం నట్ఠం ఇమేసం బ్రహ్మఞ్ఞం। కుతో ఇమేసం సామఞ్ఞం కుతో ఇమేసం బ్రహ్మఞ్ఞం। అపగతా ఇమే సామఞ్ఞా అపగతా ఇమే బ్రహ్మఞ్ఞా॥ ఇమే మే సామికస్స మరణవణ్ణం సంవణ్ణేసుం॥ ఇమేహి మే సామికో మారితోతి॥ అఞ్ఞేపి మనుస్సా ఉజ్ఝాయన్తి ఖియ్యన్తి విపాచేన్తి అలజ్జినో ఇమే సమణా సక్యపుత్తియా దుస్సీలా ముసావాదినో॥ ఇమే హి నామ ధమ్మచారినో సమచారినో బ్రహ్మచారినో సచ్చవాదినో సీలవన్తో కల్యాణధమ్మా పటిజానిస్సన్తి॥ నత్థి ఇమేసం సామఞ్ఞం నత్థి ఇమేసం బ్రహ్మఞ్ఞం। నట్ఠం ఇమేసం సామఞ్ఞం నట్ఠం ఇమేసం బ్రహ్మఞ్ఞం। కుతో ఇమేసం సామఞ్ఞం కుతో ఇమేసం బ్రహ్మఞ్ఞం। అపగతా ఇమే సామఞ్ఞా అపగతా ఇమే బ్రహ్మఞ్ఞా॥ ఇమే ఉపాసకస్స మరణవణ్ణం సంవణ్ణేసుం॥ ఇమేహి ఉపాసకో మారితోతి॥ అస్సోసుం ఖో భిక్ఖూ తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యే తే భిక్ఖూ అప్పిచ్ఛా…పే॰… తే ఉజ్ఝాయన్తి ఖియ్యన్తి విపాచేన్తి కథఞ్హి నామ ఛబ్బగ్గియా భిక్ఖూ ఉపాసకస్స మరణవణ్ణం సంవణ్ణిస్సన్తీతి॥>
    text <౧౭౦>, <అథ ఖో తే భిక్ఖూ ఛబ్బగ్గియే భిక్ఖూ అనేకపరియాయేన విగరహిత్వా భగవతో ఏతమత్థం ఆరోచేసుం…పే॰… సచ్చం కిర తుమ్హే। భిక్ఖవే। ఉపాసకస్స మరణవణ్ణం సంవణ్ణేథాతి॥ సచ్చం। భగవాతి॥ విగరహి బుద్ధో భగవా అననుచ్ఛవికం। మోఘపురిసా। అననులోమికం అప్పటిరూపం అస్సామణకం అకప్పియం అకరణీయం॥ కథఞ్హి నామ తుమ్హే। మోఘపురిసా। ఉపాసకస్స మరణవణ్ణం సంవణ్ణిస్సథ॥ నేతం। మోఘపురిసా। అప్పసన్నానం వా పసాదాయ…పే॰… ఏవఞ్చ పన। భిక్ఖవే। ఇమం సిక్ఖాపదం ఉద్దిసేయ్యాథ>
    text <౧౭౧>, <యో పన భిక్ఖు సఞ్చిచ్చ మనుస్సవిగ్గహం జీవితా వోరోపేయ్య సత్థహారకం వాస్స పరియేసేయ్య మరణవణ్ణం వా సంవణ్ణేయ్య మరణాయ వా సమాదపేయ్య అమ్భో పురిస। కిం తుయ్హిమినా పాపకేన దుజ్జీవితేన। మతం తే జీవితా సేయ్యోతి। ఇతి చిత్తమనో చిత్తసఙ్కప్పో అనేకపరియాయేన మరణవణ్ణం వా సంవణ్ణేయ్య। మరణాయ వా సమాదపేయ్య। అయమ్పి పారాజికో హోతి అసంవాసోతి॥>
    text <౧౭౨>, <యో పనాతి యో యాదిసో…పే॰… భిక్ఖూతి…పే॰… అయం ఇమస్మిం అత్థే అధిప్పేతో భిక్ఖూతి॥>
    text <సఞ్చిచ్చాతి జానన్తో సఞ్జానన్తో చేచ్చ అభివితరిత్వా వీతిక్కమో॥>
    text <మనుస్సవిగ్గహో నామ యం మాతుకుచ్ఛిస్మిం పఠమం చిత్తం ఉప్పన్నం పఠమం విఞ్ఞాణం పాతుభూతం। యావ మరణకాలా ఏత్థన్తరే ఏసో మనుస్సవిగ్గహో నామ॥>
    text <జీవితా వోరోపేయ్యాతి జీవితిన్ద్రియం ఉపచ్ఛిన్దతి ఉపరోధేతి సన్తతిం వికోపేతి॥>
    text <సత్థహారకం వాస్స పరియేసేయ్యాతి అసిం వా సత్తిం వా భేణ్డిం వా లగుళం వా పాసాణం వా సత్థం వా విసం వా రజ్జుం వా॥>
    text <మరణవణ్ణం వా సంవణ్ణేయ్యాతి జీవితే ఆదీనవం దస్సేతి। మరణే వణ్ణం భణతి॥>
    text <మరణాయ వా సమాదపేయ్యాతి సత్థం వా ఆహర। విసం వా ఖాద। రజ్జుయా వా ఉబ్బన్ధిత్వా కాలఙ్కరోహీతి॥>
    text <అమ్భో పురిసాతి ఆలపనాధివచనమేతం॥>
    text <కిం తుయ్హిమినా పాపకేన దుజ్జీవితేనాతి పాపకం నామ జీవితం అడ్ఢానం జీవితం ఉపాదాయ దలిద్దానం జీవితం పాపకం లామకం। సధనానం జీవితం ఉపాదాయ అధనానం జీవితం పాపకం। దేవానం జీవితం ఉపాదాయ మనుస్సానం జీవితం పాపకం॥>
    text <దుజ్జీవితం నామ హత్థచ్ఛిన్నస్స పాదచ్ఛిన్నస్స హత్థపాదచ్ఛిన్నస్స కణ్ణచ్ఛిన్నస్స నాసచ్ఛిన్నస్స కణ్ణనాసచ్ఛిన్నస్స। ఇమినా చ పాపకేన ఇమినా చ దుజ్జీవితేన మతం తే జీవితా సేయ్యోతి॥>
    text <ఇతి చిత్తమనోతి యం చిత్తం తం మనో। యం మనో తం చిత్తం॥>
    text <చిత్తసఙ్కప్పోతి మరణసఞ్ఞీ మరణచేతనో మరణాధిప్పాయో॥>
    text <అనేకపరియాయేనాతి ఉచ్చావచేహి ఆకారేహి॥>
    text <మరణవణ్ణం వా సంవణ్ణేయ్యాతి జీవితే ఆదీనవం దస్సేతి। మరణే వణ్ణం భణతి ఇతో త్వం కాలఙ్కతో కాయస్స భేదా పరం మరణా సుగతిం సగ్గం లోకం ఉపపజ్జిస్ససి। తత్థ దిబ్బేహి పఞ్చహి కామగుణేహి సమప్పితో సమఙ్గీభూతో పరిచారేస్ససీతి॥>
    text <మరణాయ వా సమాదపేయ్యాతి సత్థం వా ఆహర। విసం వా ఖాద। రజ్జుయా వా ఉబ్బన్ధిత్వా కాలఙ్కరోహి। సోబ్భే వా నరకే వా పపాతే వా పపతాతి॥>
    text <అయమ్పీతి పురిమే ఉపాదాయ వుచ్చతి॥>
    text <పారాజికో హోతీతి సేయ్యథాపి నామ పుథుసిలా ద్విధా భిన్నా అప్పటిసన్ధికా హోతి। ఏవమేవ భిక్ఖు సఞ్చిచ్చ మనుస్సవిగ్గహం జీవితా వోరోపేత్వా అస్సమణో హోతి అసక్యపుత్తియో॥ తేన వుచ్చతి పారాజికో హోతీతి॥>
    text <అసంవాసోతి సంవాసో నామ ఏకకమ్మం ఏకుద్దేసో సమసిక్ఖతా ఏసో సంవాసో నామ॥ సో తేన సద్ధిం నత్థి। తేన వుచ్చతి అసంవాసోతి॥>
    text <౧౭౩>, <సామం। అధిట్ఠాయ। దూతేన। దూతపరంపరాయ। విసక్కియేన దూతేన। గతపచ్చాగతేన దూతేన। అరహో రహోసఞ్ఞీ। రహో అరహోసఞ్ఞీ। అరహో అరహోసఞ్ఞీ। రహో రహోసఞ్ఞీ కాయేన సంవణ్ణేతి। వాచాయ సంవణ్ణేతి। కాయేన వాచాయ సంవణ్ణేతి। దూతేన సంవణ్ణేతి। లేఖాయ సంవణ్ణేతి। ఓపాతం అపస్సేనం। ఉపనిక్ఖిపనం। భేసజ్జం। రూపూపహారో। సద్దూపహారో। గన్ధూపహారో। రసూపహారో। ఫోట్ఠబ్బూపహారో। ధమ్మూపహారో। ఆచిక్ఖనా। అనుసాసనీ। సఙ్కేతకమ్మం। నిమిత్తకమ్మన్తి॥>
    text <౧౭౪>, <సామన్తి సయం హనతి కాయేన వా కాయపటిబద్ధేన వా నిస్సగ్గియేన వా॥>
    text <అధిట్ఠాయాతి అధిట్ఠహిత్వా ఆణాపేతి ఏవం విజ్ఝ। ఏవం పహర। ఏవం ఘాతేహీతి॥>
    text <భిక్ఖు భిక్ఖుం ఆణాపేతి ఇత్థన్నామం జీవితా వోరోపేహీతి। ఆపత్తి దుక్కటస్స॥ సో తం మఞ్ఞమానో తం జీవితా వోరోపేతి। ఆపత్తి ఉభిన్నం పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామం జీవితా వోరోపేహీతి। ఆపత్తి దుక్కటస్స॥ సో తం మఞ్ఞమానో అఞ్ఞం జీవితా వోరోపేత్తి। మూలట్ఠస్స అనాపత్తి॥ వధకస్స ఆపత్తి పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామం జీవితా వోరోపేహీతి। ఆపత్తి దుక్కటస్స॥ సో అఞ్ఞం మఞ్ఞమానో తం జీవితా వోరోపేతి। ఆపత్తి ఉభిన్నం పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామం జీవితా వోరోపేహీతి। ఆపత్తి దుక్కటస్స॥ సో అఞ్ఞం మఞ్ఞమానో అఞ్ఞం జీవితా వోరోపేతి। మూలట్ఠస్స అనాపత్తి। వధకస్స ఆపత్తి పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామస్స పావద ఇత్థన్నామో ఇత్థన్నామస్స పావదతు ఇత్థన్నామో ఇత్థన్నామం జీవితా వోరోపేతూతి। ఆపత్తి దుక్కటస్స॥ సో ఇతరస్స ఆరోచేతి। ఆపత్తి దుక్కటస్స॥ వధకో పటిగ్గణ్హాతి। మూలట్ఠస్స ఆపత్తి థుల్లచ్చయస్స॥ సో తం జీవితా వోరోపేతి। ఆపత్తి సబ్బేసం పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామస్స పావద ఇత్థన్నామో ఇత్థన్నామస్స పావదతు ఇత్థన్నామో ఇత్థన్నామం జీవితా వోరోపేతూతి। ఆపత్తి దుక్కటస్స॥ సో అఞ్ఞం ఆణాపేతి। ఆపత్తి దుక్కటస్స॥ వధకో పటిగ్గణ్హాతి। ఆపత్తి దుక్కటస్స॥ సో తం జీవితా వోరోపేతి। మూలట్ఠస్స అనాపత్తి। ఆణాపకస్స చ వధకస్స చ ఆపత్తి పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామం జీవితా వోరోపేహీతి। ఆపత్తి దుక్కటస్స॥ సో గన్త్వా పున పచ్చాగచ్ఛతి నాహం సక్కోమి తం జీవితా వోరోపేతున్తి॥ సో పున ఆణాపేతి యదా సక్కోసి తదా తం జీవితా వోరోపేహీతి। ఆపత్తి దుక్కటస్స॥ సో తం జీవితా వోరోపేతి। ఆపత్తి ఉభిన్నం పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామం జీవితా వోరోపేహీతి। ఆపత్తి దుక్కటస్స॥ సో ఆణాపేత్వా విప్పటిసారీ న సావేతి మా ఘాతేహీతి॥ సో తం జీవితా వోరోపేతి। ఆపత్తి ఉభిన్నం పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామం జీవితా వోరోపేహీతి। ఆపత్తి దుక్కటస్స॥ సో ఆణాపేత్వా విప్పటిసారీ సావేతి మా ఘాతేహీతి॥ సో ఆణత్తో అహం తయాతి తం జీవితా వోరోపేతి। మూలట్ఠస్స అనాపత్తి॥ వధకస్స ఆపత్తి పారాజికస్స॥>
    text <భిక్ఖు భిక్ఖుం ఆణాపేతి ఇత్థన్నామం జీవితా వోరోపేహీతి। ఆపత్తి దుక్కటస్స॥ సో ఆణాపేత్వా విప్పటిసారీ సావేతి మా ఘాతేహీతి॥ సో సాధూతి ఓరమతి। ఉభిన్నం అనాపత్తి॥>
    text <౧౭౫>, <అరహో రహోసఞ్ఞీ ఉల్లపతి అహో ఇత్థన్నామో హతో అస్సాతి। ఆపత్తి దుక్కటస్స॥ రహో అరహోసఞ్ఞీ ఉల్లపతి అహో ఇత్థన్నామో హతో అస్సాతి। ఆపత్తి దుక్కటస్స॥ అరహో అరహోసఞ్ఞీ ఉల్లపతి అహో ఇత్థన్నామో హతో అస్సాతి। ఆపత్తి దుక్కటస్స॥ రహో రహోసఞ్ఞీ ఉల్లపతి అహో ఇత్థన్నామో హతో అస్సాతి। ఆపత్తి దుక్కటస్స॥>
    text <కాయేన సంవణ్ణేతి నామ కాయేన వికారం కరోతి యో ఏవం మరతి సో ధనం వా లభతి యసం వా లభతి సగ్గం వా గచ్ఛతీతి। ఆపత్తి దుక్కటస్స॥ తాయ సంవణ్ణనాయ మరిస్సామీతి దుక్ఖం వేదనం ఉప్పాదేతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥>
    text <వాచాయ సంవణ్ణేతి నామ వాచాయ భణతి యో ఏవం మరతి సో ధనం వా లభతి యసం వా లభతి సగ్గం వా గచ్ఛతీతి। ఆపత్తి దుక్కటస్స॥ తాయ సంవణ్ణనాయ మరిస్సామీతి దుక్ఖం వేదనం ఉప్పాదేతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥>
    text <కాయేన వాచాయ సంవణ్ణేతి నామ కాయేన చ వికారం కరోతి। వాచాయ చ భణతి యో ఏవం మరతి సో ధనం వా లభతి యసం వా లభతి సగ్గం వా గచ్ఛతీతి। ఆపత్తి దుక్కటస్స॥ తాయ సంవణ్ణనాయ మరిస్సామీతి దుక్ఖం వేదనం ఉప్పాదేతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥>
    text <దూతేన సంవణ్ణేతి నామ దూతస్స సాసనం ఆరోచేతి యో ఏవం మరతి సో ధనం వా లభతి యసం వా లభతి సగ్గం వా గచ్ఛతీతి। ఆపత్తి దుక్కటస్స॥ దూతస్స సాసనం సుత్వా మరిస్సామీతి దుక్ఖం వేదనం ఉప్పాదేతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥>
    text <౧౭౬>, <లేఖాయ సంవణ్ణేతి నామ లేఖం ఛిన్దతి యో ఏవం మరతి సో ధనం వా లభతి యసం వా లభతి సగ్గం వా గచ్ఛతీతి। అక్ఖరక్ఖరాయ ఆపత్తి దుక్కటస్స॥ లేఖం పస్సిత్వా మరిస్సామీతి దుక్ఖం వేదనం ఉప్పాదేతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥>
    text <ఓపాతం నామ మనుస్సం ఉద్దిస్స ఓపాతం ఖనతి పపతిత్వా మరిస్సతీతి। ఆపత్తి దుక్కటస్స॥ పపతితే దుక్ఖా వేదనా ఉప్పజ్జతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥ అనోదిస్స ఓపాతం ఖనతి యో కోచి పపతిత్వా మరిస్సతీతి। ఆపత్తి దుక్కటస్స॥ మనుస్సో తస్మిం పపతతి। ఆపత్తి దుక్కటస్స॥ పపతితే దుక్ఖా వేదనా ఉప్పజ్జతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥ యక్ఖో వా పేతో వా తిరచ్ఛానగతమనుస్సవిగ్గహో వా తస్మిం పపతతి। ఆపత్తి దుక్కటస్స॥ పపతితే దుక్ఖా వేదనా ఉప్పజ్జతి। ఆపత్తి దుక్కటస్స॥ మరతి। ఆపత్తి థుల్లచ్చయస్స॥ తిరచ్ఛానగతో తస్మిం పపతతి। ఆపత్తి దుక్కటస్స॥ పపతితే దుక్ఖా వేదనా ఉప్పజ్జతి। ఆపత్తి దుక్కటస్స॥ మరతి। ఆపత్తి పాచిత్తియస్స॥>
    text <౧౭౭>, <అపస్సేనం నామ అపస్సేనే సత్థం వా ఠపేతి విసేన వా మక్ఖేతి దుబ్బలం వా కరోతి సోబ్భే వా నరకే వా పపాతే వా ఠపేతి పపతిత్వా మరిస్సతీతి। ఆపత్తి దుక్కటస్స॥ సత్థేన వా విసేన వా పపతితేన వా దుక్ఖా వేదనా ఉప్పజ్జతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥>
    text <ఉపనిక్ఖిపనం నామ అసిం వా సత్తిం వా భేణ్డిం వా లగుళం వా పాసాణం వా సత్థం వా విసం వా రజ్జుం వా ఉపనిక్ఖిపతి ఇమినా మరిస్సతీతి। ఆపత్తి దుక్కటస్స॥ తేన మరిస్సామీతి దుక్ఖం వేదనం ఉప్పాదేతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥>
    text <భేసజ్జం నామ సప్పిం వా నవనీతం వా తేలం వా మధుం వా ఫాణితం వా దేతి ఇమం సాయిత్వా మరిస్సతీతి। ఆపత్తి దుక్కటస్స॥ తం సాయితే దుక్ఖా వేదనా ఉప్పజ్జతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥>
    text <౧౭౮>, <రూపూపహారో నామ అమనాపికం రూపం ఉపసంహరతి భయానకం భేరవం ఇమం పస్సిత్వా ఉత్తసిత్వా మరిస్సతీతి। ఆపత్తి దుక్కటస్స॥ తం పస్సిత్వా ఉత్తసతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥ మనాపికం రూపం ఉపసంహరతి ఇమం పస్సిత్వా అలాభకేన సుస్సిత్వా మరిస్సతీతి। ఆపత్తి దుక్కటస్స॥ తం పస్సిత్వా అలాభకేన సుస్సతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥>
    text <సద్దూపహారో నామ అమనాపికం సద్దం ఉపసంహరతి భయానకం భేరవం ఇమం సుత్వా ఉత్తసిత్వా మరిస్సతీతి। ఆపత్తి దుక్కటస్స॥ తం సుత్వా ఉత్తసతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥ మనాపికం సద్దం ఉపసంహరతి పేమనీయం హదయఙ్గమం ఇమం సుత్వా అలాభకేన సుస్సిత్వా మరిస్సతీతి। ఆపత్తి దుక్కటస్స॥ తం సుత్వా అలాభకేన సుస్సతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥>
    text <గన్ధూపహారో నామ అమనాపికం గన్ధం ఉపసంహరతి జేగుచ్ఛం పాటికుల్యం ఇమం ఘాయిత్వా జేగుచ్ఛతా పాటికుల్యతా మరిస్సతీతి। ఆపత్తి దుక్కటస్స॥ తం ఘాయితే జేగుచ్ఛతా పాటికుల్యతా దుక్ఖా వేదనా ఉప్పజ్జతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥ మనాపికం గన్ధం ఉపసంహరతి ఇమం ఘాయిత్వా అలాభకేన సుస్సిత్వా మరిస్సతీతి। ఆపత్తి దుక్కటస్స॥ తం ఘాయిత్వా అలాభకేన సుస్సతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥>
    text <రసూపహారో నామ అమనాపికం రసం ఉపసంహరతి జేగుచ్ఛం పాటికుల్యం ఇమం సాయిత్వా జేగుచ్ఛతా పాటికుల్యతా మరిస్సతీతి। ఆపత్తి దుక్కటస్స॥ తం సాయితే జేగుచ్ఛతా పాటికుల్యతా దుక్ఖా వేదనా ఉప్పజ్జతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥ మనాపికం రసం ఉపసంహరతి ఇమం సాయిత్వా అలాభకేన సుస్సిత్వా మరిస్సతీతి। ఆపత్తి దుక్కటస్స॥ తం సాయిత్వా అలాభకేన సుస్సతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥>
    text <ఫోట్ఠబ్బూపహారో నామ అమనాపికం ఫోట్ఠబ్బం ఉపసంహరతి దుక్ఖసమ్ఫస్సం ఖరసమ్ఫస్సం ఇమినా ఫుట్ఠో మరిస్సతీతి। ఆపత్తి దుక్కటస్స॥ తేన ఫుట్ఠస్స దుక్ఖా వేదనా ఉప్పజ్జతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥ మనాపికం ఫోట్ఠబ్బం ఉపసంహరతి సుఖసమ్ఫస్సం ముదుసమ్ఫస్సం ఇమినా ఫుట్ఠో అలాభకేన సుస్సిత్వా మరిస్సతీతి। ఆపత్తి దుక్కటస్స॥ తేన ఫుట్ఠో అలాభకేన సుస్సతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥>
    text <ధమ్మూపహారో నామ నేరయికస్స నిరయకథం కథేతి ఇమం సుత్వా ఉత్తసిత్వా మరిస్సతీతి। ఆపత్తి దుక్కటస్స॥ తం సుత్వా ఉత్తసతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥ కల్యాణకమ్మస్స సగ్గకథం కథేతి ఇమం సుత్వా అధిముత్తో మరిస్సతీతి। ఆపత్తి దుక్కటస్స॥ తం సుత్వా అధిముత్తో మరిస్సామీతి దుక్ఖం వేదనం ఉప్పాదేతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥>
    text <౧౭౯>, <ఆచిక్ఖనా నామ పుట్ఠో భణతి ఏవం మరస్సు॥ యో ఏవం మరతి సో ధనం వా లభతి యసం వా లభతి సగ్గం వా గచ్ఛతీతి। ఆపత్తి దుక్కటస్స॥ తాయ ఆచిక్ఖనాయ మరిస్సామీతి దుక్ఖం వేదనం ఉప్పాదేతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥>
    text <అనుసాసనీ నామ అపుట్ఠో భణతి ఏవం మరస్సు॥ యో ఏవం మరతి సో ధనం వా లభతి యసం వా లభతి సగ్గం వా గచ్ఛతీతి। ఆపత్తి దుక్కటస్స॥ తాయ అనుసాసనియా మరిస్సామీతి దుక్ఖం వేదనం ఉప్పాదేతి। ఆపత్తి థుల్లచ్చయస్స॥ మరతి। ఆపత్తి పారాజికస్స॥>
    text <సఙ్కేతకమ్మం నామ సఙ్కేతం కరోతి పురేభత్తం వా పచ్ఛాభత్తం వా రత్తిం వా దివా వా తేన సఙ్కేతేన తం జీవితా వోరోపేహీతి। ఆపత్తి దుక్కటస్స॥ తేన సఙ్కేతేన తం జీవితా వోరోపేతి। ఆపత్తి ఉభిన్నం పారాజికస్స॥ తం సఙ్కేతం పురే వా పచ్ఛా వా తం జీవితా వోరోపేతి। మూలట్ఠస్స అనాపత్తి। వధకస్స ఆపత్తి పారాజికస్స॥>
    text <నిమిత్తకమ్మం నామ నిమిత్తం కరోతి అక్ఖిం వా నిఖణిస్సామి భముకం వా ఉక్ఖిపిస్సామి సీసం వా ఉక్ఖిపిస్సామి। తేన నిమిత్తేన తం జీవితా వోరోపేహీతి। ఆపత్తి దుక్కటస్స॥ తేన నిమిత్తేన తం జీవితా వోరోపేతి। ఆపత్తి ఉభిన్నం పారాజికస్స॥ తం నిమిత్తం పురే వా పచ్ఛా వా తం జీవితా వోరోపేతి। మూలట్ఠస్స అనాపత్తి। వధకస్స ఆపత్తి పారాజికస్స॥>
    text <అనాపత్తి అసఞ్చిచ్చ అజానన్తస్స నమరణాధిప్పాయస్స ఉమ్మత్తకస్స ఆదికమ్మికస్సాతి॥>
    stand <మనుస్సవిగ్గహపారాజికమ్హి పఠమభాణవారో నిట్ఠితో॥>
    text <వినీతవత్థుఉద్దానగాథా>
    text <వినీతవత్థు>
      text <౧౮౦>, <తేన ఖో పన సమయేన అఞ్ఞతరో భిక్ఖు గిలానో హోతి॥ తస్స భిక్ఖూ కారుఞ్ఞేన మరణవణ్ణం సంవణ్ణేసుం॥ సో భిక్ఖు కాలమకాసి॥ తేసం కుక్కుచ్చం అహోసి భగవతా సిక్ఖాపదం పఞ్ఞత్తం। కచ్చి ను ఖో మయం పారాజికం ఆపత్తిం ఆపన్నాతి॥ భగవతో ఏతమత్థం ఆరోచేసుం॥ ఆపత్తిం తుమ్హే। భిక్ఖవే। ఆపన్నా పారాజికన్తి॥>
      text <తేన ఖో పన సమయేన అఞ్ఞతరో పిణ్డచారికో భిక్ఖు పీఠకే పిలోతికాయ పటిచ్ఛన్నం దారకం నిసీదన్తో ఓత్థరిత్వా మారేసి॥ తస్స కుక్కుచ్చం అహోసి భగవతా సిక్ఖాపదం పఞ్ఞత్తం। కచ్చి ను ఖో అహం పారాజికం ఆపత్తిం ఆపన్నోతి॥ భగవతో ఏతమత్థం ఆరోచేసి॥ అనాపత్తి। భిక్ఖు। పారాజికస్స॥ న చ। భిక్ఖవే। అప్పటివేక్ఖిత్వా ఆసనే నిసీదితబ్బం। యో నిసీదేయ్య। ఆపత్తి దుక్కటస్సాతి॥>
      text <తేన ఖో పన సమయేన అఞ్ఞతరో భిక్ఖు భత్తగ్గే అన్తరఘరే ఆసనం పఞ్ఞపేన్తో ముసలే ఉస్సితే ఏకం ముసలం అగ్గహేసి॥ దుతియో ముసలో పరిపతిత్వా అఞ్ఞతరస్స దారకస్స మత్థకే అవత్థాసి॥ సో కాలమకాసి॥ తస్స కుక్కుచ్చం అహోసి…పే॰… కించిత్తో త్వం। భిక్ఖూతి॥ అసఞ్చిచ్చ అహం। భగవాతి॥ అనాపత్తి। భిక్ఖు। అసఞ్చిచ్చాతి॥>
      text <తేన ఖో పన సమయేన అఞ్ఞతరో భిక్ఖు భత్తగ్గే అన్తరఘరే ఆసనం పఞ్ఞపేన్తో ఉదుక్ఖలభణ్డికం అక్కమిత్వా పవట్టేసి॥ అఞ్ఞతరం దారకం ఓత్థరిత్వా మారేసి॥ తస్స కుక్కుచ్చం అహోసి…పే॰… అనాపత్తి। భిక్ఖు। అసఞ్చిచ్చాతి॥>
      text <తేన ఖో పన సమయేన పితాపుత్తా భిక్ఖూసు పబ్బజితా హోన్తి॥ కాలే ఆరోచితే పుత్తో పితరం ఏతదవోచ గచ్ఛ। భన్తే। సఙ్ఘో తం పతిమానేతీతి పిట్ఠియం గహేత్వా పణామేసి॥ సో పపతిత్వా కాలమకాసి॥ తస్స కుక్కుచ్చం అహోసి…పే॰… కించిత్తో త్వం। భిక్ఖూతి॥ నాహం। భగవా। మరణాధిప్పాయోతి॥ అనాపత్తి। భిక్ఖు। నమరణాధిప్పాయస్సాతి॥>
      text <తేన ఖో పన సమయేన పితాపుత్తా భిక్ఖూసు పబ్బజితా హోన్తి॥ కాలే ఆరోచితే పుత్తో పితరం ఏతదవోచ గచ్ఛ। భన్తే। సఙ్ఘో తం పతిమానేతీతి మరణాధిప్పాయో పిట్ఠియం గహేత్వా పణామేసి॥ సో పపతిత్వా కాలమకాసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన పితాపుత్తా భిక్ఖూసు పబ్బజితా హోన్తి॥ కాలే ఆరోచితే పుత్తో పితరం ఏతదవోచ గచ్ఛ। భన్తే। సఙ్ఘో తం పతిమానేతీతి మరణాధిప్పాయో పిట్ఠియం గహేత్వా పణామేసి॥ సో పపతిత్వా న కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <౧౮౧>, <తేన ఖో పన సమయేన అఞ్ఞతరస్స భిక్ఖునో భుఞ్జన్తస్స మంసం కణ్ఠే విలగ్గం హోతి॥ అఞ్ఞతరో భిక్ఖు తస్స భిక్ఖునో గీవాయం పహారం అదాసి॥ సలోహితం మంసం పతి॥ సో భిక్ఖు కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। నమరణాధిప్పాయస్సాతి॥>
      text <తేన ఖో పన సమయేన అఞ్ఞతరస్స భిక్ఖునో భుఞ్జన్తస్స మంసం కణ్ఠే విలగ్గం హోతి॥ అఞ్ఞతరో భిక్ఖు మరణాధిప్పాయో తస్స భిక్ఖునో గీవాయం పహారం అదాసి॥ సలోహితం మంసం పతి॥ సో భిక్ఖు కాలమకాసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరస్స భిక్ఖునో భుఞ్జన్తస్స మంసం కణ్ఠే విలగ్గం హోతి॥ అఞ్ఞతరో భిక్ఖు మరణాధిప్పాయో తస్స భిక్ఖునో గీవాయం పహారం అదాసి॥ సలోహితం మంసం పతి॥ సో భిక్ఖు న కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో పిణ్డచారికో భిక్ఖు విసగతం పిణ్డపాతం లభిత్వా పటిక్కమనం హరిత్వా భిక్ఖూనం అగ్గకారికం అదాసి॥ తే భిక్ఖూ కాలమకంసు॥ తస్స కుక్కుచ్చం అహోసి…పే॰… కించిత్తో త్వం। భిక్ఖూతి॥ నాహం। భగవా। జానామీతి॥ అనాపత్తి। భిక్ఖు। అజానన్తస్సాతి॥>
      text <తేన ఖో పన సమయేన అఞ్ఞతరో భిక్ఖు వీమంసాధిప్పాయో అఞ్ఞతరస్స భిక్ఖునో విసం అదాసి॥ సో భిక్ఖు కాలమకాసి॥ తస్స కుక్కుచ్చం అహోసి…పే॰… కించిత్తో త్వం। భిక్ఖూతి॥ వీమంసాధిప్పాయో అహం। భగవాతి॥ అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <౧౮౨>, <తేన ఖో పన సమయేన ఆళవకా భిక్ఖూ విహారవత్థుం కరోన్తి॥ అఞ్ఞతరో భిక్ఖు హేట్ఠా హుత్వా సిలం ఉచ్చారేసి॥ ఉపరిమేన భిక్ఖునా దుగ్గహితా సిలా హేట్ఠిమస్స భిక్ఖునో మత్థకే అవత్థాసి॥ సో భిక్ఖు కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। అసఞ్చిచ్చాతి॥>
      text <తేన ఖో పన సమయేన ఆళవకా భిక్ఖూ విహారవత్థుం కరోన్తి॥ అఞ్ఞతరో భిక్ఖు హేట్ఠా హుత్వా సిలం ఉచ్చారేసి॥ ఉపరిమో భిక్ఖు మరణాధిప్పాయో హేట్ఠిమస్స భిక్ఖునో మత్థకే సిలం ముఞ్చి॥ సో భిక్ఖు కాలమకాసి…పే॰… సో భిక్ఖు న కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన ఆళవకా భిక్ఖూ విహారస్స కుట్టం ఉట్ఠాపేన్తి॥ అఞ్ఞతరో భిక్ఖు హేట్ఠా హుత్వా ఇట్ఠకం ఉచ్చారేసి॥ ఉపరిమేన భిక్ఖునా దుగ్గహితా ఇట్ఠకా హేట్ఠిమస్స భిక్ఖునో మత్థకే అవత్థాసి॥ సో భిక్ఖు కాలమకాసి॥ తస్స కుక్కుచ్చం అహోసి…పే॰… అనాపతి। భిక్ఖు। అసఞ్చిచ్చాతి॥>
      text <తేన ఖో పన సమయేన ఆళవకా భిక్ఖూ విహారస్స కుట్టం ఉట్ఠాపేన్తి॥ అఞ్ఞతరో భిక్ఖు హేట్ఠా హుత్వా ఇట్ఠకం ఉచ్చారేసి॥ ఉపరిమో భిక్ఖు మరణాధిప్పాయో హేట్ఠిమస్స భిక్ఖునో మత్థకే ఇట్ఠకం ముఞ్చి॥ సో భిక్ఖు కాలమకాసి…పే॰… సో భిక్ఖు న కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <౧౮౩>, <తేన ఖో పన సమయేన ఆళవకా భిక్ఖూ నవకమ్మం కరోన్తి॥ అఞ్ఞతరో భిక్ఖు హేట్ఠా హుత్వా వాసిం ఉచ్చారేసి॥ ఉపరిమేన భిక్ఖునా దుగ్గహితా వాసీ హేట్ఠిమస్స భిక్ఖునో మత్థకే అవత్థాసి॥ సో భిక్ఖు కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। అసఞ్చిచ్చాతి॥>
      text <తేన ఖో పన సమయేన ఆళవకా భిక్ఖూ నవకమ్మం కరోన్తి॥ అఞ్ఞతరో భిక్ఖు హేట్ఠా హుత్వా వాసిం ఉచ్చారేసి॥ ఉపరిమో భిక్ఖు మరణాధిప్పాయో హేట్ఠిమస్స భిక్ఖునో మత్థకే వాసిం ముఞ్చి॥ సో భిక్ఖు కాలమకాసి…పే॰… సో భిక్ఖు న కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన ఆళవకా భిక్ఖూ నవకమ్మం కరోన్తి॥ అఞ్ఞతరో భిక్ఖు హేట్ఠా హుత్వా గోపానసిం ఉచ్చారేసి॥ ఉపరిమేన భిక్ఖునా దుగ్గహితా గోపానసీ హేట్ఠిమస్స భిక్ఖునో మత్థకే అవత్థాసి॥ సో భిక్ఖు కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। అసఞ్చిచ్చాతి॥>
      text <తేన ఖో పన సమయేన ఆళవకా భిక్ఖూ నవకమ్మం కరోన్తి॥ అఞ్ఞతరో భిక్ఖు హేట్ఠా హుత్వా గోపానసిం ఉచ్చారేసి॥ ఉపరిమో భిక్ఖు మరణాధిప్పాయో హేట్ఠిమస్స భిక్ఖునో మత్థకే గోపానసిం ముఞ్చి॥ సో భిక్ఖు కాలమకాసి…పే॰… సో భిక్ఖు న కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన ఆళవకా భిక్ఖూ నవకమ్మం కరోన్తా అట్టకం బన్ధన్తి॥ అఞ్ఞతరో భిక్ఖు అఞ్ఞతరం భిక్ఖుం ఏతదవోచ ఆవుసో। అత్రట్ఠితో బన్ధాహీతి॥ సో తత్రట్ఠితో బన్ధన్తో పరిపతిత్వా కాలమకాసి॥ తస్స కుక్కుచ్చం అహోసి…పే॰… కించిత్తో త్వం। భిక్ఖూతి॥ నాహం। భగవా। మరణాధిప్పాయోతి॥ అనాపత్తి। భిక్ఖు। నమరణాధిప్పాయస్సాతి॥>
      text <తేన ఖో పన సమయేన ఆళవకా భిక్ఖూ నవకమ్మం కరోన్తా అట్టకం బన్ధన్తి॥ అఞ్ఞతరో భిక్ఖు మరణాధిప్పాయో అఞ్ఞతరం భిక్ఖుం ఏతదవోచ ఆవుసో। అత్రట్ఠితో బన్ధాహీతి॥ సో తత్రట్ఠితో బన్ధన్తో పరిపతిత్వా కాలమకాసి…పే॰… పరిపతిత్వా న కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు విహారం ఛాదేత్వా ఓతరతి॥ అఞ్ఞతరో భిక్ఖు తం భిక్ఖుం ఏతదవోచ ఆవుసో। ఇతో ఓతరాహీతి॥ సో తేన ఓతరన్తో పరిపతిత్వా కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। నమరణాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు విహారం ఛాదేత్వా ఓతరతి॥ అఞ్ఞతరో భిక్ఖు మరణాధిప్పాయో తం భిక్ఖుం ఏతదవోచ ఆవుసో। ఇతో ఓతరాహీతి॥ సో తేన ఓతరన్తో పరిపతిత్వా కాలమకాసి…పే॰… పరిపతిత్వా న కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు అనభిరతియా పీళితో గిజ్ఝకూటం పబ్బతం అభిరుహిత్వా పపాతే పపతన్తో అఞ్ఞతరం విలీవకారం ఓత్థరిత్వా మారేసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ న చ। భిక్ఖవే। అత్తానం పాతేతబ్బం॥ యో పాతేయ్య। ఆపత్తి దుక్కటస్సాతి॥>
      text <తేన ఖో పన సమయేన ఛబ్బగ్గియా భిక్ఖూ గిజ్ఝకూటం పబ్బతం అభిరుహిత్వా దవాయ సిలం పవిజ్ఝింసు॥ సా అఞ్ఞతరం గోపాలకం ఓత్థరిత్వా మారేసి॥ తేసం కుక్కుచ్చం అహోసి …పే॰… అనాపత్తి। భిక్ఖవే। పారాజికస్స॥ న చ। భిక్ఖవే। దవాయ సిలా పవిజ్ఝితబ్బా॥ యో పవిజ్ఝేయ్య। ఆపత్తి దుక్కటస్సాతి॥>
      text <౧౮౪>, <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ సేదేసుం॥ సో భిక్ఖు కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। నమరణాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ మరణాధిప్పాయా సేదేసుం॥ సో భిక్ఖు కాలమకాసి॥…పే॰… సో భిక్ఖు న కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరస్స భిక్ఖునో సీసాభితాపో హోతి॥ తస్స భిక్ఖూ నత్థుం అదంసు॥ సో భిక్ఖు కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। నమరణాధిప్పాయస్సాతి॥>
      text <తేన ఖో పన సమయేన అఞ్ఞతరస్స భిక్ఖునో సీసాభితాపో హోతి॥ తస్స భిక్ఖూ మరణాధిప్పాయా నత్థుం అదంసు॥ సో భిక్ఖు కాలమకాసి…పే॰… సో భిక్ఖు న కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ సమ్బాహేసుం॥ సో భిక్ఖు కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। నమరణాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ మరణాధిప్పాయా సమ్బాహేసుం॥ సో భిక్ఖు కాలమకాసి…పే॰… సో భిక్ఖు న కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖు న్హాపేసుం॥ సో భిక్ఖు కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। నమరణాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ మరణాధిప్పాయా న్హాపేసుం॥ సో భిక్ఖు కాలమకాసి…పే॰… సో భిక్ఖు న కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ తేలేన అబ్భఞ్జింసు॥ సో భిక్ఖు కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। నమరణాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ మరణాధిప్పాయా తేలేన అబ్భఞ్జింసు॥ సో భిక్ఖు కాలమకాసి…పే॰… సో భిక్ఖు న కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। పారాజికస్స। ఆపత్తి థుల్లచ్చయస్సాతి॥>
      text <౧౮౫>, <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ ఉట్ఠాపేసుం॥ సో భిక్ఖు కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। నమరణాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ మరణాధిప్పాయా ఉట్ఠాపేసుం॥ సో భిక్ఖు కాలమకాసి…పే॰… సో భిక్ఖు న కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ నిపాతేసుం॥ సో భిక్ఖు కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। నమరణాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ మరణాధిప్పాయా నిపాతేసుం॥ సో భిక్ఖు కాలమకాసి…పే॰… సో భిక్ఖు న కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తస్స భిక్ఖూ అన్నం అదంసు॥ సో భిక్ఖు కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। నమరణాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తస్స భిక్ఖూ మరణాధిప్పాయా అన్నం అదంసు॥ సో భిక్ఖు కాలమకాసి…పే॰… సో భిక్ఖు న కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తస్స భిక్ఖు పానం అదంసు॥ సో భిక్ఖు కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। నమరణాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తస్స భిక్ఖూ మరణాధిప్పాయా పానం అదంసు॥ సో భిక్ఖు కాలమకాసి…పే॰… సో భిక్ఖు న కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। పారాజికస్స। ఆపత్తి థుల్లచ్చయస్సాతి॥>
      text <౧౮౬>, <తేన ఖో పన సమయేన అఞ్ఞతరా ఇత్థీ పవుత్థపతికా జారేన గబ్భినీ హోతి॥ సా కులూపకం భిక్ఖుం ఏతదవోచ ఇఙ్ఘాయ్య గబ్భపాతనం జానాహీతి॥ సుట్ఠు। భగినీతి తస్సా గబ్భపాతనం అదాసి॥ దారకో కాలమకాసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరస్స పురిసస్స ద్వే పజాపతియో హోన్తి ఏకా వఞ్ఝా। ఏకా విజాయినీ॥ వఞ్ఝా ఇత్థీ కులూపకం భిక్ఖుం ఏతదవోచ సచే సా। భన్తే। విజాయిస్సతి సబ్బస్స కుటుమ్బస్స ఇస్సరా భవిస్సతి॥ ఇఙ్ఘాయ్య। తస్సా గబ్భపాతనం జానాహీతి॥సుట్ఠు। భగినీతి తస్సా గబ్భపాతనం అదాసి॥ దారకో కాలమకాసి। మాతా న కాలమకాసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరస్స పురిసస్స ద్వే పజాపతియో హోన్తి ఏకా వఞ్ఝా। ఏకా విజాయినీ॥ వఞ్ఝా ఇత్థీ కులూపకం భిక్ఖుం ఏతదవోచ సచే సా। భన్తే। విజాయిస్సతి సబ్బస్స కుటుమ్బస్స ఇస్సరా భవిస్సతి॥ ఇఙ్ఘాయ్య। తస్సా గబ్భపాతనం జానాహీతి॥ సుట్ఠు। భగినీతి తస్సా గబ్భపాతనం అదాసి॥ మాతా కాలమకాసి। దారకో న కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరస్స పురిసస్స ద్వే పజాపతియో హోన్తి ఏకా వఞ్ఝా। ఏకా విజాయినీ॥ వఞ్ఝా ఇత్థీ కులూపకం భిక్ఖుం ఏతదవోచ సచే సా। భన్తే। విజాయిస్సతి సబ్బస్స కుటుమ్బస్స ఇస్సరా భవిస్సతి॥ ఇఙ్ఘాయ్య। తస్సా గబ్భపాతనం జానాహీతి॥ సుట్ఠు। భగినీతి తస్సా గబ్భపాతనం అదాసి॥ ఉభో కాలమకంసు…పే॰… ఉభో న కాలమకంసు॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <౧౮౭>, <తేన ఖో పన సమయేన అఞ్ఞతరా గబ్భినీ ఇత్థీ కులూపకం భిక్ఖుం ఏతదవోచ ఇఙ్ఘాయ్య। గబ్భపాతనం జానాహీతి॥ తేన హి। భగిని। మద్దస్సూతి॥ సా మద్దాపేత్వా గబ్భం పాతేసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరా గబ్భినీ ఇత్థీ కులూపకం భిక్ఖుం ఏతదవోచ ఇఙ్ఘాయ్య। గబ్భపాతనం జానాహీతి॥ తేన హి। భగిని। తాపేహీతి॥ సా తాపేత్వా గబ్భం పాతేసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరా వఞ్ఝా ఇత్థీ కులూపకం భిక్ఖుం ఏతదవోచ ఇఙ్ఘాయ్య। భేసజ్జం జానాహి యేనాహం విజాయేయ్యన్తి॥ సుట్ఠు। భగినీతి తస్సా భేసజ్జం అదాసి॥ సా కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి దుక్కటస్సాతి॥>
      text <తేన ఖో పన సమయేన అఞ్ఞతరా విజాయినీ ఇత్థీ కులూపకం భిక్ఖుం ఏతదవోచ ఇఙ్ఘాయ్య। భేసజ్జం జానాహి యేనాహం న విజాయేయ్యన్తి॥ సుట్ఠు। భగినీతి తస్సా భేసజ్జం అదాసి॥ సా కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి దుక్కటస్సాతి॥>
      text <తేన ఖో పన సమయేన ఛబ్బగ్గియా భిక్ఖూ సత్తరసవగ్గియం భిక్ఖుం అఙ్గులిపతోదకేన హాసేసుం॥ సో భిక్ఖు ఉత్తన్తో అనస్సాసకో కాలమకాసి॥ తేసం కుక్కుచ్చం అహోసి…పే॰… అనాపత్తి। భిక్ఖవే। పారాజికస్సాతి॥>
      text <తేన ఖో పన సమయేన సత్తరసవగ్గియా భిక్ఖూ ఛబ్బగ్గియం భిక్ఖుం కమ్మం కరిస్సామాతి ఓత్థరిత్వా మారేసుం॥ తేసం కుక్కుచ్చం అహోసి…పే॰… అనాపత్తి। భిక్ఖవే। పారాజికస్సాతి॥>
      text <తేన ఖో పన సమయేన అఞ్ఞతరో భూతవేజ్జకో భిక్ఖు యక్ఖం జీవితా వోరోపేసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు అఞ్ఞతరం భిక్ఖుం వాళయక్ఖవిహారం పాహేసి॥ తం యక్ఖా జీవితా వోరోపేసుం॥ తస్స కుక్కుచ్చం అహోసి…పే॰… అనాపత్తి। భిక్ఖు। నమరణాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు మరణాధిప్పాయో అఞ్ఞతరం భిక్ఖుం వాళయక్ఖవిహారం పాహేసి॥ తం యక్ఖా జీవితా వోరోపేసుం…పే॰… తం యక్ఖా జీవితా న వోరోపేసుం॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు అఞ్ఞతరం భిక్ఖుం వాళకన్తారం పాహేసి॥ తం వాళా జీవితా వోరోపేసుం॥ తస్స కుక్కుచ్చం అహోసి…పే॰… అనాపత్తి। భిక్ఖు। నమరణాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు మరణాధిప్పాయో అఞ్ఞతరం భిక్ఖుం వాళకన్తారం పాహేసి॥ తం వాళా జీవితా వోరోపేసుం…పే॰… తం వాళా జీవితా న వోరోపేసుం॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు అఞ్ఞతరం భిక్ఖుం చోరకన్తారం పాహేసి॥ తం చోరా జీవితా వోరోపేసుం॥ తస్స కుక్కుచ్చం అహోసి…పే॰… అనాపత్తి। భిక్ఖు। నమరణాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు మరణాధిప్పాయో అఞ్ఞతరం భిక్ఖుం చోరకన్తారం పాహేసి॥ తం చోరా జీవితా వోరోపేసుం…పే॰… తం చోరా జీవితా న వోరోపేసుం॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <౧౮౮>, <తేన ఖో పన సమయేన అఞ్ఞతరో భిక్ఖు తం మఞ్ఞమానో తం జీవితా వోరోపేసి…పే॰… తం మఞ్ఞమానో అఞ్ఞం జీవితా వోరోపేసి…పే॰… అఞ్ఞం మఞ్ఞమానో తం జీవితా వోరోపేసి…పే॰… అఞ్ఞం మఞ్ఞమానో అఞ్ఞం జీవితా వోరోపేసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు అమనుస్సేన గహితో హోతి॥ అఞ్ఞతరో భిక్ఖు తస్స భిక్ఖునో పహారం అదాసి॥ సో భిక్ఖు కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। నమరణాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు అమనుస్సేన గహితో హోతి॥ అఞ్ఞతరో భిక్ఖు మరణాధిప్పాయో తస్స భిక్ఖునో పహారం అదాసి॥ సో భిక్ఖు కాలమకాసి…పే॰… సో భిక్ఖు న కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు కల్యాణకమ్మస్స సగ్గకథం కథేసి॥ సో అధిముత్తో కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। నమరణాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు మరణాధిప్పాయో కల్యాణకమ్మస్స సగ్గకథం కథేసి॥ సో అధిముత్తో కాలమకాసి…పే॰… సో అధిముత్తో న కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు నేరయికస్స నిరయకథం కథేసి॥ సో ఉత్తసిత్వా కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। నమరణాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు మరణాధిప్పాయో నేరయికస్స నిరయకథం కథేసి॥ సో ఉత్తసిత్వా కాలమకాసి…పే॰… సో ఉత్తసిత్వా న కాలమకాసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <౧౮౯>, <తేన ఖో పన సమయేన ఆళవకా భిక్ఖూ నవకమ్మం కరోన్తా రుక్ఖం ఛిన్దన్తి॥ అఞ్ఞతరో భిక్ఖు అఞ్ఞతరం భిక్ఖుం ఏతదవోచ ఆవుసో। అత్రట్ఠితో ఛిన్దాహీతి॥ తం తత్రట్ఠితం ఛిన్దన్తం రుక్ఖో ఓత్థరిత్వా మారేసి॥ తస్స కుక్కుచ్చం అహోసి…పే॰… అనాపత్తి। భిక్ఖు। నమరణాధిప్పాయస్సాతి॥>
      text <తేన ఖో పన సమయేన ఆళవకా భిక్ఖూ నవకమ్మం కరోన్తా రుక్ఖం ఛిన్దన్తి॥ అఞ్ఞతరో భిక్ఖు మరణాధిప్పాయో అఞ్ఞతరం భిక్ఖుం ఏతదవోచ ఆవుసో। అత్రట్ఠితో ఛిన్దాహీతి॥ తం తత్రట్ఠితం ఛిన్దన్తం రుక్ఖో ఓత్థరిత్వా మారేసి…పే॰… రుక్ఖో ఓత్థరిత్వా న మారేసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <౧౯౦>, <తేన ఖో పన సమయేన ఛబ్బగ్గియా భిక్ఖూ దాయం ఆలిమ్పేసుం। మనుస్సా దడ్ఢా కాలమకంసు॥ తేసం కుక్కుచ్చం అహోసి…పే॰… అనాపత్తి। భిక్ఖవే। నమరణాధిప్పాయస్సాతి॥>
      text <తేన ఖో పన సమయేన ఛబ్బగ్గియా భిక్ఖూ మరణాధిప్పాయా దాయం ఆలిమ్పేసుం॥ మనుస్సా దడ్ఢా కాలమకంసు…పే॰… మనుస్సా దడ్ఢా న కాలమకంసు॥ తేసం కుక్కుచ్చం అహోసి…పే॰… అనాపత్తి। భిక్ఖవే। పారాజికస్స। ఆపత్తి థుల్లచ్చయస్సాతి॥>
      text <౧౯౧>, <తేన ఖో పన సమయేన అఞ్ఞతరో భిక్ఖు ఆఘాతనం గన్త్వా చోరఘాతం ఏతదవోచ ఆవుసో। మాయిమం కిలమేసి॥ ఏకేన పహారేన జీవితా వోరోపేహీతి॥ సుట్ఠు। భన్తేతి ఏకేన పహారేన జీవితా వోరోపేసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు ఆఘాతనం గన్త్వా చోరఘాతం ఏతదవోచ ఆవుసో। మాయిమం కిలమేసి॥ ఏకేన పహారేన జీవితా వోరోపేహీతి॥ సో నాహం తుయ్హం వచనం కరిస్సామీతి తం జీవితా వోరోపేసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి దుక్కటస్సాతి॥>
      text <౧౯౨>, <తేన ఖో పన సమయేన అఞ్ఞతరో పురిసో ఞాతిఘరే హత్థపాదచ్ఛిన్నో ఞాతకేహి సమ్పరికిణ్ణో హోతి॥ అఞ్ఞతరో భిక్ఖు తే మనుస్సే ఏతదవోచ ఆవుసో। ఇచ్ఛథ ఇమస్స మరణన్తి॥ ఆమ। భన్తే। ఇచ్ఛామాతి॥ తేన హి తక్కం పాయేథాతి॥ తే తం తక్కం పాయేసుం॥ సో కాలమకాసి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో పురిసో కులఘరే హత్థపాదచ్ఛిన్నో ఞాతకేహి సమ్పరికిణ్ణో హోతి॥ అఞ్ఞతరా భిక్ఖునీ తే మనుస్సే ఏతదవోచ ఆవుసో। ఇచ్ఛథ ఇమస్స మరణన్తి॥ ఆమయ్యే। ఇచ్ఛామాతి॥ తేన హి లోణసోవీరకం పాయేథాతి॥ తే తం లోణసోవీరకం పాయేసుం॥ సో కాలమకాసి॥ తస్సా కుక్కుచ్చం అహోసి॥ అథ ఖో సా భిక్ఖునీ భిక్ఖునీనం ఏతమత్థం ఆరోచేసి॥ భిక్ఖునియో భిక్ఖూనం ఏతమత్థం ఆరోచేసుం॥ భిక్ఖూ భగవతో ఏతమత్థం ఆరోచేసుం॥ ఆపత్తిం సా। భిక్ఖవే। భిక్ఖునీ ఆపన్నా పారాజికన్తి॥>
      stand <తతియపారాజికం సమత్తం॥>
  text <౪॥ చతుత్థపారాజికం>
    text <౧౯౩>, <తేన సమయేన బుద్ధో భగవా వేసాలియం విహరతి మహావనే కూటాగారసాలాయం॥ తేన ఖో పన సమయేన సమ్బహులా సన్దిట్ఠా సమ్భత్తా భిక్ఖూ వగ్గుముదాయ నదియా తీరే వస్సం ఉపగచ్ఛింసు॥ తేన ఖో పన సమయేన వజ్జీ దుబ్భిక్ఖా హోతి ద్వీహితికా సేతట్ఠికా సలాకావుత్తా। న సుకరా ఉఞ్ఛేన పగ్గహేన యాపేతుం॥ అథ ఖో తేసం భిక్ఖూనం ఏతదహోసి ఏతరహి ఖో వజ్జీ దుబ్భిక్ఖా ద్వీహితికా సేతట్ఠికా సలాకావుత్తా। న సుకరా ఉఞ్ఛేన పగ్గహేన యాపేతుం॥ కేన ను ఖో మయం ఉపాయేన సమగ్గా సమ్మోదమానా అవివదమానా ఫాసుకం వస్సం వసేయ్యామ। న చ పిణ్డకేన కిలమేయ్యామాతి॥ ఏకచ్చే ఏవమాహంసు హన్ద మయం। ఆవుసో। గిహీనం కమ్మన్తం అధిట్ఠేమ। ఏవం తే అమ్హాకం దాతుం మఞ్ఞిస్సన్తి॥ ఏవం మయం సమగ్గా సమ్మోదమానా అవివదమానా ఫాసుకం వస్సం వసిస్సామ। న చ పిణ్డకేన కిలమిస్సామాతి॥ ఏకచ్చే ఏవమాహంసు అలం। ఆవుసో। కిం గిహీనం కమ్మన్తం అధిట్ఠితేన॥ హన్ద మయం। ఆవుసో। గిహీనం దూతేయ్యం హరామ। ఏవం తే అమ్హాకం దాతుం మఞ్ఞిస్సన్తి॥ ఏవం మయం సమగ్గా సమ్మోదమానా అవివదమానా ఫాసుకం వస్సం వసిస్సామ। న చ పిణ్డకేన కిలమిస్సామాతి॥ ఏకచ్చే ఏవమాహంసు అలం। ఆవుసో। కిం గిహీనం కమ్మన్తం అధిట్ఠితేన॥ కిం గిహీనం దూతేయ్యం హటేన॥ హన్ద మయం। ఆవుసో। గిహీనం అఞ్ఞమఞ్ఞస్స ఉత్తరిమనుస్సధమ్మస్స వణ్ణం భాసిస్సామ అసుకో భిక్ఖు పఠమస్స ఝానస్స లాభీ। అసుకో భిక్ఖు దుతియస్స ఝానస్స లాభీ। అసుకో భిక్ఖు తతియస్స ఝానస్స లాభీ। అసుకో భిక్ఖు చతుత్థస్స ఝానస్స లాభీ। అసుకో భిక్ఖు సోతాపన్నో। అసుకో భిక్ఖు సకదాగామీ। అసుకో భిక్ఖు అనాగామీ। అసుకో భిక్ఖు అరహా। అసుకో భిక్ఖు తేవిజ్జో। అసుకో భిక్ఖు ఛళభిఞ్ఞోతి॥ ఏవం తే అమ్హాకం దాతుం మఞ్ఞిస్సన్తి॥ ఏవం మయం సమగ్గా సమ్మోదమానా అవివదమానా ఫాసుకం వస్సం వసిస్సామ। న చ పిణ్డకేన కిలమిస్సామాతి॥ ఏసోయేవ ఖో। ఆవుసో। సేయ్యో యో అమ్హాకం గిహీనం అఞ్ఞమఞ్ఞస్స ఉత్తరిమనుస్సధమ్మస్స వణ్ణో భాసితోతి॥>
    text <౧౯౪>, <అథ ఖో తే భిక్ఖూ గిహీనం అఞ్ఞమఞ్ఞస్స ఉత్తరిమనుస్సధమ్మస్స వణ్ణం భాసింసు అసుకో భిక్ఖు పఠమస్స ఝానస్స లాభీ…పే॰… అసుకో భిక్ఖు ఛళభిఞ్ఞోతి॥ అథ ఖో తే మనుస్సా లాభా వత నో। సులద్ధం వత నో। యేసం వత నో ఏవరూపా భిక్ఖూ వస్సం ఉపగతా। న వత నో ఇతో పుబ్బే ఏవరూపా భిక్ఖూ వస్సం ఉపగతా యథయిమే భిక్ఖూ సీలవన్తో కల్యాణధమ్మాతి। తే న తాదిసాని భోజనాని అత్తనా పరిభుఞ్జన్తి మాతాపితూనం దేన్తి పుత్తదారస్స దేన్తి దాసకమ్మకరపోరిసస్స దేన్తి మిత్తామచ్చానం దేన్తి ఞాతిసాలోహితానం దేన్తి। యాదిసాని భిక్ఖూనం దేన్తి॥ తే న తాదిసాని ఖాదనీయాని సాయనీయాని పానాని అత్తనా ఖాదన్తి సాయన్తి పివన్తి మాతాపితూనం దేన్తి పుత్తదారస్స దేన్తి దాసకమ్మకరపోరిసస్స దేన్తి మిత్తామచ్చానం దేన్తి ఞాతిసాలోహితానం దేన్తి। యాదిసాని భిక్ఖూనం దేన్తి॥ అథ ఖో తే భిక్ఖూ వణ్ణవా అహేసుం పీణిన్ద్రియా పసన్నముఖవణ్ణా విప్పసన్నఛవివణ్ణా॥>
    text <ఆచిణ్ణం ఖో పనేతం వస్సంవుట్ఠానం భిక్ఖూనం భగవన్తం దస్సనాయ ఉపసఙ్కమితుం॥ అథ ఖో తే భిక్ఖూ వస్సంవుట్ఠా తేమాసచ్చయేన సేనాసనం సంసామేత్వా పత్తచీవరం ఆదాయ యేన వేసాలీ తేన పక్కమింసు॥ అనుపుబ్బేన యేన వేసాలీ మహావనం కూటాగారసాలా యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం నిసీదింసు॥>
    text <తేన ఖో పన సమయేన దిసాసు వస్సంవుట్ఠా భిక్ఖూ కిసా హోన్తి లూఖా దుబ్బణ్ణా ఉప్పణ్డుప్పణ్డుకజాతా ధమనిసన్థతగత్తా। వగ్గుముదాతీరియా పన భిక్ఖూ వణ్ణవా హోన్తి పీణిన్ద్రియా పసన్నముఖవణ్ణా విప్పసన్నఛవివణ్ణా॥ ఆచిణ్ణం ఖో పనేతం బుద్ధానం భగవన్తానం ఆగన్తుకేహి భిక్ఖూహి సద్ధిం పటిసమ్మోదితుం॥ అథ ఖో భగవా వగ్గుముదాతీరియే భిక్ఖూ ఏతదవోచ కచ్చి। భిక్ఖవే। ఖమనీయం కచ్చి యాపనీయం కచ్చి సమగ్గా సమ్మోదమానా అవివదమానా ఫాసుకం వస్సం వసిత్థ న చ పిణ్డకేన కిలమిత్థాతి॥ ఖమనీయం। భగవా। యాపనీయం। భగవా॥ సమగ్గా చ మయం। భన్తే। సమ్మోదమానా అవివదమానా ఫాసుకం వస్సం వసిమ్హా। న చ పిణ్డకేన కిలమిమ్హాతి॥ జానన్తాపి తథాగతా పుచ్ఛన్తి। జానన్తాపి న పుచ్ఛన్తి…పే॰… ద్వీహాకారేహి బుద్ధా భగవన్తో భిక్ఖూ పటిపుచ్ఛన్తి ధమ్మం వా దేసేస్సామ। సావకానం వా సిక్ఖాపదం పఞ్ఞాపేస్సామాతి॥ అథ ఖో భగవా వగ్గుముదాతీరియే భిక్ఖూ ఏతదవోచ యథా కథం పన తుమ్హే। భిక్ఖవే। సమగ్గా సమ్మోదమానా అవివదమానా ఫాసుకం వస్సం వసిత్థ న చ పిణ్డకేన కిలమిత్థాతి॥ అథ ఖో తే భిక్ఖూ భగవతో ఏతమత్థం ఆరోచేసుం కచ్చి పన వో। భిక్ఖవే। భూతన్తి॥ అభూతం। భగవాతి॥ విగరహి బుద్ధో భగవా అననుచ్ఛవికం। మోఘపురిసా। అననులోమికం అప్పతిరూపం అస్సామణకం అకప్పియం అకరణీయం॥ కథఞ్హి నామ తుమ్హే। మోఘపురిసా। ఉదరస్స కారణా గిహీనం అఞ్ఞమఞ్ఞస్స ఉత్తరిమనుస్సధమ్మస్స వణ్ణం భాసిస్సథ॥ వరం తుమ్హేహి। మోఘపురిసా। తిణ్హేన గోవికన్తనేన కుచ్ఛిం పరికన్తో। న త్వేవ ఉదరస్స కారణా గిహీనం అఞ్ఞమఞ్ఞస్స ఉత్తరిమనుస్సధమ్మస్స వణ్ణో భాసితో॥ తం కిస్స హేతు॥ తతో నిదానఞ్హి। మోఘపురిసా। మరణం వా నిగచ్ఛేయ్య మరణమత్తం వా దుక్ఖం। న త్వేవ తప్పచ్చయా కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జేయ॥ ఇతో నిదానఞ్చ ఖో। మోఘపురిసా। కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జేయ్య॥ నేతం। మోఘపురిసా। అప్పసన్నానం వా పసాదాయ…పే॰… విగరహిత్వా ధమ్మిం కథం కత్వా భిక్ఖూ ఆమన్తేసి>
    text <౧౯౫>, <పఞ్చిమే। భిక్ఖవే। మహాచోరా సన్తో సంవిజ్జమానా లోకస్మిం॥ కతమే పఞ్చ॥ ఇధ। భిక్ఖవే। ఏకచ్చస్స మహాచోరస్స ఏవం హోతి కుదాస్సు నామాహం సతేన వా సహస్సేన వా పరివుతో గామనిగమరాజధానీసు ఆహిణ్డిస్సామి హనన్తో ఘాతేన్తో ఛిన్దన్తో ఛేదాపేన్తో పచన్తో పాచేన్తోతి॥ సో అపరేన సమయేన సతేన వా సహస్సేన వా పరివుతో గామనిగమరాజధానీసు ఆహిణ్డతి హనన్తో ఘాతేన్తో ఛిన్దన్తో ఛేదాపేన్తో పచన్తో పాచేన్తో॥ ఏవమేవ ఖో। భిక్ఖవే। ఇధేకచ్చస్స పాపభిక్ఖునో ఏవం హోతి కుదాస్సు నామాహం సతేన వా సహస్సేన వా పరివుతో గామనిగమరాజధానీసు చారికం చరిస్సామి సక్కతో గరుకతో మానితో పూజితో అపచితో గహట్ఠానఞ్చేవ పబ్బజితానఞ్చ। లాభీ చీవరపిణ్డపాతసేనాసనగిలానప్పచ్చయభేసజ్జపరిక్ఖారానన్తి॥ సో అపరేన సమయేన సతేన వా సహస్సేన వా పరివుతో గామనిగమరాజధానీసు చారికం చరతి సక్కతో గరుకతో మానితో పూజితో అపచితో గహట్ఠానఞ్చేవ పబ్బజితానఞ్చ। లాభీ చీవరపిణ్డపాతసేనాసనగిలానప్పచ్చయభేసజ్జపరిక్ఖారానం॥ అయం। భిక్ఖవే। పఠమో మహాచోరో సన్తో సంవిజ్జమానో లోకస్మిం॥>
    text <పున చపరం। భిక్ఖవే। ఇధేకచ్చో పాపభిక్ఖు తథాగతప్పవేదితం ధమ్మవినయం పరియాపుణిత్వా అత్తనో దహతి॥ అయం। భిక్ఖవే। దుతియో మహాచోరో సన్తో సంవిజ్జమానో లోకస్మిం॥>
    text <పున చపరం। భిక్ఖవే। ఇధేకచ్చో పాపభిక్ఖు సుద్ధం బ్రహ్మచారిం పరిసుద్ధం బ్రహ్మచరియం చరన్తం అమూలకేన అబ్రహ్మచరియేన అనుద్ధంసేతి॥ అయం। భిక్ఖవే। తతియో మహాచోరో సన్తో సంవిజ్జమానో లోకస్మిం॥>
    text <పున చపరం। భిక్ఖవే। ఇధేకచ్చో పాపభిక్ఖు యాని తాని సఙ్ఘస్స గరుభణ్డాని గరుపరిక్ఖారాని। సేయ్యథిదం ఆరామో ఆరామవత్థు విహారో విహారవత్థు మఞ్చో పీఠం భిసి బిమ్బోహనం లోహకుమ్భీ లోహభాణకం లోహవారకో లోహకటాహం వాసీ పరసు కుఠారీ కుదాలో నిఖాదనం వల్లి వేళు ముఞ్జం పబ్బజం తిణం మత్తికా దారుభణ్డం మత్తికాభణ్డం। తేహి గిహీం సఙ్గణ్హాతి ఉపలాపేతి॥ అయం। భిక్ఖవే। చతుత్థో మహాచోరో సన్తో సంవిజ్జమానో లోకస్మిం॥>
    text <సదేవకే। భిక్ఖవే। లోకే సమారకే సబ్రహ్మకే సస్సమణబ్రాహ్మణియా పజాయ సదేవమనుస్సాయ అయం అగ్గో మహాచోరో యో అసన్తం అభూతం ఉత్తరిమనుస్సధమ్మం ఉల్లపతి॥ తం కిస్స హేతు॥ థేయ్యాయ వో। భిక్ఖవే। రట్ఠపిణ్డో భుత్తోతి॥>
    text <అథ ఖో భగవా తే వగ్గుముదాతీరియే భిక్ఖూ అనేకపరియాయేన విగరహిత్వా దుబ్భరతాయ దుప్పోసతాయ…పే॰… ఏవఞ్చ పన। భిక్ఖవే। ఇమం సిక్ఖాపదం ఉద్దిసేయ్యాథ>
    text <యో పన భిక్ఖు అనభిజానం ఉత్తరిమనుస్సధమ్మం అత్తుపనాయికం అలమరియఞాణదస్సనం సముదాచరేయ్య ఇతి జానామి ఇతి పస్సామీతి। తతో అపరేన సమయేన సమనుగ్గాహీయమానో వా అసమనుగ్గాహీయమానో వా ఆపన్నో విసుద్ధాపేక్ఖో ఏవం వదేయ్య అజానమేవం। ఆవుసో। అవచం జానామి। అపస్సం పస్సామి॥ తుచ్ఛం ముసా విలపిన్తి। అయమ్పి పారాజికో హోతి అసంవాసోతి॥>
    text <ఏవఞ్చిదం భగవతా భిక్ఖూనం సిక్ఖాపదం పఞ్ఞత్తం హోతి॥>
    text <౧౯౬>, <తేన ఖో పన సమయేన సమ్బహులా భిక్ఖూ అదిట్ఠే దిట్ఠసఞ్ఞినో అపత్తే పత్తసఞ్ఞినో అనధిగతే అధిగతసఞ్ఞినో అసచ్ఛికతే సచ్ఛికతసఞ్ఞినో అధిమానేన అఞ్ఞం బ్యాకరింసు॥ తేసం అపరేన సమయేన రాగాయపి చిత్తం నమతి దోసాయపి చిత్తం నమతి మోహాయపి చిత్తం నమతి॥ తేసం కుక్కుచ్చం అహోసి భగవతా సిక్ఖాపదం పఞ్ఞత్తం॥ మయఞ్చమ్హ అదిట్ఠే దిట్ఠసఞ్ఞినో అపత్తే పత్తసఞ్ఞినో అనధిగతే అధిగతసఞ్ఞినో అసచ్ఛికతే సచ్ఛికతసఞ్ఞినో। అధిమానేన అఞ్ఞం బ్యాకరిమ్హా॥ కచ్చి ను ఖో మయం పారాజికం ఆపత్తిం ఆపన్నాతి॥ తే ఆయస్మతో ఆనన్దస్స ఏతమత్థం ఆరోచేసుం॥ ఆయస్మా ఆనన్దో భగవతో ఏతమత్థం ఆరోచేసి॥ హోన్తి యే తే। ఆనన్ద। భిక్ఖూ అదిట్ఠే దిట్ఠసఞ్ఞినో అపత్తే పత్తసఞ్ఞినో అనధిగతే అధిగతసఞ్ఞినో అసచ్ఛికతే సచ్ఛికతసఞ్ఞినో అధిమానేన అఞ్ఞం బ్యాకరోన్తి॥ తఞ్చ ఖో ఏతం అబ్బోహారికన్తి॥>
    text <ఏవఞ్చ పన। భిక్ఖవే। ఇమం సిక్ఖాపదం ఉద్దిసేయ్యాథ>
    text <౧౯౭>, <యో పన భిక్ఖు అనభిజానం ఉత్తరిమనుస్సధమ్మం అత్తుపనాయికం అలమరియఞాణదస్సనం సముదాచరేయ్య ఇతి జానామి ఇతి పస్సామీతి। తతో అపరేన సమయేన సమనుగ్గాహీయమానో వా అసమనుగ్గాహీయమానో వా ఆపన్నో విసుద్ధాపేక్ఖో ఏవం వదేయ్య అజానమేవం। ఆవుసో। అవచం జానామి। అపస్సం పస్సామి॥ తుచ్ఛం ముసా విలపిన్తి। అఞ్ఞత్ర అధిమానా। అయమ్పి పారాజికో హోతి అసంవాసోతి॥>
    text <౧౯౮>, <యో పనాతి యో యాదిసో…పే॰… భిక్ఖూతి…పే॰… అయం ఇమస్మిం అత్థే అధిప్పేతో భిక్ఖూతి॥>
    text <అనభిజానన్తి అసన్తం అభూతం అసంవిజ్జమానం అజానన్తో అపస్సన్తో అత్తని కుసలం ధమ్మం అత్థి మే కుసలో ధమ్మోతి॥>
    text <ఉత్తరిమనుస్సధమ్మో నామ ఝానం విమోక్ఖో సమాధి సమాపత్తి ఞాణదస్సనం మగ్గభావనా ఫలసచ్ఛికిరియా కిలేసప్పహానం వినీవరణతా చిత్తస్స సుఞ్ఞాగారే అభిరతి॥>
    text <అత్తుపనాయికన్తి తే వా కుసలే ధమ్మే అత్తని ఉపనేతి అత్తానం వా తేసు కుసలేసు ధమ్మేసు ఉపనేతి॥>
    text <ఞాణన్తి తిస్సో విజ్జా॥ దస్సనన్తి యం ఞాణం తం దస్సనం॥ యం దస్సనం తం ఞాణం॥>
    text <సముదాచరేయ్యాతి ఆరోచేయ్య ఇత్థియా వా పురిసస్స వా గహట్ఠస్స వా పబ్బజితస్స వా॥>
    text <ఇతి జానామి ఇతి పస్సామీతి జానామహం ఏతే ధమ్మే। పస్సామహం ఏతే ధమ్మే అత్థి చ ఏతే ధమ్మా మయి। అహఞ్చ ఏతేసు ధమ్మేసు సన్దిస్సామీతి॥>
    text <తతో అపరేన సమయేనాతి యస్మిం ఖణే సముదాచిణ్ణం హోతి తం ఖణం తం లయం తం ముహుత్తం వీతివత్తే॥>
    text <సమనుగ్గాహీయమానోతి యం వత్థు పటిఞ్ఞాతం హోతి తస్మిం వత్థుస్మిం సమనుగ్గాహీయమానో కిన్తే అధిగతం। కిన్తి తే అధిగతం। కదా తే అధిగతం। కత్థ తే అధిగతం। కతమే తే కిలేసా పహీనా। కతమేసం త్వం ధమ్మానం లాభీతి॥>
    text <అసమనుగ్గాహీయమానోతి న కేనచి వుచ్చమానో॥>
    text <ఆపన్నోతి పాపిచ్ఛో ఇచ్ఛాపకతో అసన్తం అభూతం ఉత్తరిమనుస్సధమ్మం ఉల్లపిత్వా పారాజికం ఆపత్తిం ఆపన్నో హోతి॥>
    text <విసుద్ధాపేక్ఖోతి గిహీ వా హోతుకామో ఉపాసకో వా హోతుకామో ఆరామికో వా హోతుకామో సామణేరో వా హోతుకామో॥>
    text <అజానమేవం। ఆవుసో। అవచం జానామి। అపస్సం పస్సామీతి నాహం ఏతే ధమ్మే జానామి। నాహం ఏతే ధమ్మే పస్సామి। నత్థి చ ఏతే ధమ్మా మయి। న చాహం ఏతేసు ధమ్మేసు సన్దిస్సామీతి॥>
    text <తుచ్ఛం ముసా విలపిన్తి తుచ్ఛకం మయా భణితం। ముసా మయా భణితం। అభూతం మయా భణితం। అజానన్తేన మయా భణితం॥>
    text <అఞ్ఞత్ర అధిమానాతి ఠపేత్వా అధిమానం॥>
    text <అయమ్పీతి పురిమే ఉపాదాయ వుచ్చతి॥>
    text <పారాజికో హోతీతి సేయ్యథాపి నామ తాలో మత్థకచ్ఛిన్నో అభబ్బో పున విరూళ్హియా। ఏవమేవ భిక్ఖు పాపిచ్ఛో ఇచ్ఛాపకతో అసన్తం అభూతం ఉత్తరిమనుస్సధమ్మం ఉల్లపిత్వా అస్సమణో హోతి అసక్యపుత్తియో॥ తేన వుచ్చతి పారాజికో హోతీతి॥>
    text <అసంవాసోతి సంవాసో నామ ఏకకమ్మం ఏకుద్దేసో సమసిక్ఖతా ఏసో సంవాసో నామ॥ సో తేన సద్ధిం నత్థి॥ తేన వుచ్చతి అసంవాసోతి॥>
    text <౧౯౯>, <ఉత్తరిమనుస్సధమ్మో నామ ఝానం విమోక్ఖో సమాధి సమాపత్తి ఞాణదస్సనం మగ్గభావనా ఫలసచ్ఛికిరియా కిలేసప్పహానం వినీవరణతా చిత్తస్స సుఞ్ఞాగారే అభిరతి॥>
    text <ఝానన్తి పఠమం ఝానం దుతియం ఝానం తతియం ఝానం చతుత్థం ఝానం॥>
    text <విమోక్ఖోతి సుఞ్ఞతో విమోక్ఖో అనిమిత్తో విమోక్ఖో అప్పణిహితో విమోక్ఖో॥>
    text <సమాధీతి సుఞ్ఞతో సమాధి అనిమిత్తో సమాధి అప్పణిహితో సమాధి॥>
    text <సమాపత్తీతి సుఞ్ఞతా సమాపత్తి అనిమిత్తా సమాపత్తి అప్పణిహితా సమాపత్తి॥>
    text <ఞాణదస్సనన్తి తిస్సో విజ్జా॥>
    text <మగ్గభావనాతి చత్తారో సతిపట్ఠానా। చత్తారో సమ్మప్పధానా। చత్తారో ఇద్ధిపాదా। పఞ్చిన్ద్రియాని। పఞ్చ బలాని। సత్త బోజ్ఝఙ్గా। అరియో అట్ఠఙ్గికో మగ్గో॥>
    text <ఫలసచ్ఛికిరియాతి సోతాపత్తిఫలస్స సచ్ఛికిరియా। సకదాగామిఫలస్స సచ్ఛికిరియా। అనాగామిఫలస్స సచ్ఛికిరియా। అరహత్తస్స సచ్ఛికిరియా॥>
    text <కిలేసప్పహానన్తి రాగస్స పహానం దోసస్స పహానం మోహస్స పహానం॥>
    text <వినీవరణతా చిత్తస్సాతి రాగా చిత్తం వినీవరణతా। దోసా చిత్తం వినీవరణతా। మోహా చిత్తం వినీవరణతా॥>
    text <సుఞ్ఞాగారే అభిరతీతి పఠమేన ఝానేన సుఞ్ఞాగారే అభిరతి। దుతియేన ఝానేన సుఞ్ఞాగారే అభిరతి। తతియేన ఝానేన సుఞ్ఞాగారే అభిరతి। చతుత్థేన ఝానేన సుఞ్ఞాగారే అభిరతి॥>
    text <౨౦౦>, <తీహాకారేహి పఠమం ఝానం సమాపజ్జిన్తి సమ్పజానముసా భణన్తస్స ఆపత్తి పారాజికస్స। పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి॥>
    text <చతూహాకారేహి పఠమం ఝానం సమాపజ్జిన్తి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం॥>
    text <పఞ్చహాకారేహి పఠమం ఝానం సమాపజ్జిన్తి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం వినిధాయ ఖన్తిం॥>
    text <ఛహాకారేహి పఠమం ఝానం సమాపజ్జిన్తి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం॥>
    text <సత్తహాకారేహి పఠమం ఝానం సమాపజ్జిన్తి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం। వినిధాయ భావం॥>
    text <౨౦౧>, <తీహాకారేహి పఠమం ఝానం సమాపజ్జామీతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి॥>
    text <చతూహాకారేహి పఠమం ఝానం సమాపజ్జామీతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం॥>
    text <పఞ్చహాకారేహి పఠమం ఝానం సమాపజ్జామీతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం॥>
    text <ఛహాకారేహి పఠమం ఝానం సమాపజ్జామీతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం॥>
    text <సత్తహాకారేహి పఠమం ఝానం సమాపజ్జామీతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం। వినిధాయ భావం॥>
    text <౨౦౨>, <తీహాకారేహి పఠమం ఝానం సమాపన్నోతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి॥>
    text <చతూహాకారేహి పఠమం ఝానం సమాపన్నోతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం॥>
    text <పఞ్చహాకారేహి పఠమం ఝానం సమాపన్నోతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం॥>
    text <ఛహాకారేహి పఠమం ఝానం సమాపన్నోతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం॥>
    text <సత్తహాకారేహి పఠమం ఝానం సమాపన్నోతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం। వినిధాయ భావం॥>
    text <౨౦౩>, <తీహాకారేహి పఠమస్స ఝానస్స లాభీమ్హీతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి॥>
    text <చతూహాకారేహి పఠమస్స ఝానస్స లాభీమ్హీతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం॥>
    text <పఞ్చహాకారేహి పఠమస్స ఝానస్స లాభీమ్హీతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం॥>
    text <ఛహాకారేహి పఠమస్స ఝానస్స లాభీమ్హీతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం॥>
    text <సత్తహాకారేహి పఠమస్స ఝానస్స లాభీమ్హీతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం। వినిధాయ భావం॥>
    text <౨౦౪>, <తీహాకారేహి పఠమస్స ఝానస్స వసీమ్హీతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి॥>
    text <చతూహాకారేహి పఠమస్స ఝానస్స వసీమ్హీతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం॥>
    text <పఞ్చహాకారేహి పఠమస్స ఝానస్స వసీమ్హీతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం॥>
    text <ఛహాకారేహి పఠమస్స ఝానస్స వసీమ్హీతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం॥>
    text <సత్తహాకారేహి పఠమస్స ఝానస్స వసీమ్హీతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం। వినిధాయ భావం॥>
    text <౨౦౫>, <తీహాకారేహి పఠమం ఝానం సచ్ఛికతం మయాతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి॥>
    text <చతూహాకారేహి పఠమం ఝానం సచ్ఛికతం మయాతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం॥>
    text <పఞ్చహాకారేహి పఠమం ఝానం సచ్ఛికతం మయాతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం॥>
    text <ఛహాకారేహి పఠమం ఝానం సచ్ఛికతం మయాతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం॥>
    text <సత్తహాకారేహి పఠమం ఝానం సచ్ఛికతం మయాతి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం। వినిధాయ భావం॥>
    text <యథా ఇదం పఠమం ఝానం విత్థారితం తం సబ్బమ్పి విత్థారేతబ్బం॥>
    text <౨౦౬>, <తీహాకారేహి…పే॰… సత్తహాకారేహి దుతియం ఝానం…పే॰… తతియం ఝానం…పే॰… చతుత్థం ఝానం సమాపజ్జిం… సమాపజ్జామి… సమాపన్నో… చతుత్థస్స ఝానస్స లాభీమ్హి… వసీమ్హి… చతుత్థం ఝానం సచ్ఛికతం మయాతి సమ్పజానముసా భణన్తస్స ఆపత్తి పారాజికస్స॥ పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం। వినిధాయ భావం॥>
    text <౨౦౭>, <తీహాకారేహి సుఞ్ఞతం విమోక్ఖం… అనిమిత్తం విమోక్ఖం… అప్పణిహితం విమోక్ఖం… సమాపజ్జిం… సమాపజ్జామి… సమాపన్నో… అప్పణిహితస్స విమోక్ఖస్స లాభీమ్హి… వసీమ్హి… అప్పణిహితో విమోక్ఖో సచ్ఛికతో మయాతి సమ్పజానముసా భణన్తస్స ఆపత్తి పారాజికస్స…పే॰…॥>
    text <తీహాకారేహి సుఞ్ఞతం సమాధిం… అనిమిత్తం సమాధిం… అప్పణిహితం సమాధిం సమాపజ్జిం… సమాపజ్జామి… సమాపన్నో… అప్పణిహితస్స సమాధిస్స లాభీమ్హి… వసీమ్హి… అప్పణిహితో సమాధి సచ్ఛికతో మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి సుఞ్ఞతం సమాపత్తిం… అనిమిత్తం సమాపత్తిం… అప్పణిహితం సమాపత్తిం సమాపజ్జిం… సమాపజ్జామి… సమాపన్నో… అప్పణిహితాయ సమాపత్తియా లాభీమ్హి… వసీమ్హి… అప్పణిహితా సమాపత్తి సచ్ఛికతా మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి తిస్సో విజ్జా సమాపజ్జిం… సమాపజ్జామి సమాపన్నో… తిస్సన్నం విజ్జానం లాభీమ్హి… వసీమ్హి… తిస్సో విజ్జా సచ్ఛికతా మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి చత్తారో సతిపట్ఠానే… చత్తారో సమ్మప్పధానే… చత్తారో ఇద్ధిపాదే సమాపజ్జిం… సమాపజ్జామి… సమాపన్నో… చతున్నం ఇద్ధిపాదానం లాభీమ్హి… వసీమ్హి… చత్తారో ఇద్ధిపాదా సచ్ఛికతా మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి పఞ్చిన్ద్రియాని… పఞ్చ బలాని సమాపజ్జిం… సమాపజ్జామి… సమాపన్నో … పఞ్చన్నం బలానం లాభీమ్హి… వసీమ్హి… పఞ్చబలాని సచ్ఛికతాని మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి సత్త బోజ్ఝఙ్గే సమాపజ్జిం… సమాపజ్జామి… సమాపన్నో… సత్తన్నం బోజ్ఝఙ్గానం లాభీమ్హి… వసీమ్హి… సత్త బోజ్ఝఙ్గా సచ్ఛికతా మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి అరియం అట్ఠఙ్గికం మగ్గం సమాపజ్జిం… సమాపజ్జామి… సమాపన్నో… అరియస్స అట్ఠఙ్గికస్స మగ్గస్స లాభీమ్హి… వసీమ్హి… అరియో అట్ఠఙ్గికో మగ్గో సచ్ఛికతో మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి సోతాపత్తిఫలం… సకదాగామిఫలం… అనాగామిఫలం… అరహత్తం సమాపజ్జిం… సమాపజ్జామి… సమాపన్నో… అరహత్తస్స లాభీమ్హి వసీమ్హి అరహత్తం సచ్ఛికతం మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి రాగో మే చత్తో వన్తో ముత్తో పహీనో పటినిస్సట్ఠో ఉక్ఖేటితో సముక్ఖేటితోతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి దోసో మే చత్తో వన్తో ముత్తో పహీనో పటినిస్సట్ఠో ఉక్ఖేటితో సముక్ఖేటితోతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి మోహో మే చత్తో వన్తో ముత్తో పహీనో పటినిస్సట్ఠో ఉక్ఖేటితో సముక్ఖేటితోతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి రాగా మే చిత్తం వినీవరణన్తి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి దోసా మే చిత్తం వినీవరణన్తి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి …పే॰… సత్తహాకారేహి మోహా మే చిత్తం వినీవరణన్తి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం। వినిధాయ భావం॥>
    stand <సుద్ధికం నిట్ఠితం॥>
    text <౨౦౮>, <తీహాకారేహి పఠమఞ్చ ఝానం దుతియఞ్చ ఝానం సమాపజ్జిం… సమాపజ్జామి… సమాపన్నో… పఠమస్స చ ఝానస్స దుతియస్స చ ఝానస్స లాభీమ్హి… వసీమ్హి… పఠమఞ్చ ఝానం దుతియఞ్చ ఝానం సచ్ఛికతం మయాతి సమ్పజానముసా భణన్తస్స ఆపత్తి పారాజికస్స…పే॰…॥>
    text <తీహాకారేహి పఠమఞ్చ ఝానం తతియఞ్చ ఝానం సమాపజ్జిం… సమాపజ్జామి… సమాపన్నో… పఠమస్స చ ఝానస్స తతియస్స చ ఝానస్స లాభీమ్హి… వసీమ్హి… పఠమఞ్చ ఝానం తతియఞ్చ ఝానం సచ్ఛికతం మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి పఠమఞ్చ ఝానం చతుత్థఞ్చ ఝానం సమాపజ్జిం… సమాపజ్జామి… సమాపన్నో… పఠమస్స చ ఝానస్స చతుత్థస్స చ ఝానస్స లాభీమ్హి… వసీమ్హి… పఠమఞ్చ ఝానం చతుత్థఞ్చ ఝానం సచ్ఛికతం మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి పఠమఞ్చ ఝానం సుఞ్ఞతఞ్చ విమోక్ఖం… పఠమఞ్చ ఝానం అనిమిత్తఞ్చ విమోక్ఖం… పఠమఞ్చ ఝానం అప్పణిహితఞ్చ విమోక్ఖం సమాపజ్జిం… సమాపజ్జామి… సమాపన్నో… పఠమస్స చ ఝానస్స అప్పణిహితస్స చ విమోక్ఖస్స లాభీమ్హి… వసీమ్హి… పఠమఞ్చ ఝానం అప్పణిహితో చ విమోక్ఖో సచ్ఛికతో మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి పఠమఞ్చ ఝానం సుఞ్ఞతఞ్చ సమాధిం… పఠమఞ్చ ఝానం అనిమిత్తఞ్చ సమాధిం… పఠమఞ్చ ఝానం అప్పణిహితఞ్చ సమాధిం సమాపజ్జిం… సమాపజ్జామి… సమాపన్నో పఠమస్స చ ఝానస్స అప్పణిహితస్స చ సమాధిస్స లాభీమ్హి… వసీమ్హి… పఠమఞ్చ ఝానం అప్పణిహితో చ సమాధి సచ్ఛికతో మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి పఠమఞ్చ ఝానం సుఞ్ఞతఞ్చ సమాపత్తిం… పఠమఞ్చ ఝానం అనిమిత్తఞ్చ సమాపత్తిం… పఠమఞ్చ ఝానం అప్పణిహితఞ్చ సమాపత్తిం సమాపజ్జిం… సమాపజ్జామి… సమాపన్నో పఠమస్స చ ఝానస్స అప్పణిహితాయ చ సమాపత్తియా లాభీమ్హి… వసీమ్హి… పఠమఞ్చ ఝానం అప్పణిహితా చ సమాపత్తి సచ్ఛికతా మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి పఠమఞ్చ ఝానం తిస్సో చ విజ్జా సమాపజ్జిం… సమాపజ్జామి… సమాపన్నో… పఠమస్స చ ఝానస్స తిస్సన్నఞ్చ విజ్జానం లాభీమ్హి… వసీమ్హి… పఠమఞ్చ ఝానం తిస్సో చ విజ్జా సచ్ఛికతా మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి పఠమఞ్చ ఝానం చత్తారో చ సతిపట్ఠానే… పఠమఞ్చ ఝానం చత్తారో చ సమ్మప్పధానే… పఠమఞ్చ ఝానం చత్తారో చ ఇద్ధిపాదే సమాపజ్జిం… సమాపజ్జామి… సమాపన్నో… పఠమస్స చ ఝానస్స చతున్నఞ్చ ఇద్ధిపాదానం లాభీమ్హి… వసీమ్హి… పఠమఞ్చ ఝానం చత్తారో చ ఇద్ధిపాదా సచ్ఛికతా మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి పఠమఞ్చ ఝానం పఞ్చ చ ఇన్ద్రియాని… పఠమఞ్చ ఝానం పఞ్చ చ బలాని సమాపజ్జిం… సమాపజ్జామి… సమాపన్నో… పఠమస్స చ ఝానస్స పఞ్చన్నఞ్చ బలానం లాభీమ్హి… వసీమ్హి… పఠమఞ్చ ఝానం పఞ్చ చ బలాని సచ్ఛికతాని మయాతి సమ్పజానముసా భణన్తస్స ఆపత్తి పారాజికస్స॥>
    text <౨౦౯>, <తీహాకారేహి పఠమఞ్చ ఝానం సత్త చ బోజ్ఝఙ్గే సమాపజ్జిం… సమాపజ్జామి… సమాపన్నో… పఠమస్స చ ఝానస్స సత్తన్నఞ్చ బోజ్ఝఙ్గానం లాభీమ్హి… వసీమ్హి… పఠమఞ్చ ఝానం సత్త చ బోజ్ఝఙ్గా సచ్ఛికతా మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి పఠమఞ్చ ఝానం అరియఞ్చ అట్ఠఙ్గికం మగ్గం సమాపజ్జిం… సమాపజ్జామి… సమాపన్నో… పఠమస్స చ ఝానస్స అరియస్స చ అట్ఠఙ్గికస్స మగ్గస్స లాభీమ్హి వసీమ్హి… పఠమఞ్చ ఝానం అరియో చ అట్ఠఙ్గికో మగ్గో సచ్ఛికతో మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి పఠమఞ్చ ఝానం సోతాపత్తిఫలఞ్చ… పఠమఞ్చ ఝానం సకదాగామిఫలఞ్చ… పఠమఞ్చ ఝానం అనాగామిఫలఞ్చ… పఠమఞ్చ ఝానం అరహత్తఞ్చ సమాపజ్జిం… సమాపజ్జామి… సమాపన్నో… పఠమస్స చ ఝానస్స అరహత్తస్స చ లాభీమ్హి… వసీమ్హి… పఠమఞ్చ ఝానం అరహత్తఞ్చ సచ్ఛికతం మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి పఠమఞ్చ ఝానం సమాపజ్జిం… సమాపజ్జామి… సమాపన్నో… పఠమస్స చ ఝానస్స లాభీమ్హి… వసీమ్హి… పఠమఞ్చ ఝానం సచ్ఛికతం మయా। రాగో చ మే చత్తో… దోసో చ మే చత్తో… మోహో చ మే చత్తో వన్తో ముత్తో పహీనో పటినిస్సట్ఠో ఉక్ఖేటితో సముక్ఖేటితోతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి…పే॰… సత్తహాకారేహి పఠమఞ్చ ఝానం సమాపజ్జిం… సమాపజ్జామి… సమాపన్నో… పఠమస్స చ ఝానస్స లాభీమ్హి… వసీమ్హి… పఠమఞ్చ ఝానం సచ్ఛికతం మయా। రాగా చ మే చిత్తం వినీవరణం… దోసా చ మే చిత్తం వినీవరణం… మోహా చ మే చిత్తం వినీవరణన్తి సమ్పజానముసా భణన్తస్స ఆపత్తి పారాజికస్స॥ పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం। వినిధాయ భావం॥>
    stand <ఖణ్డచక్కం నిట్ఠితం॥>
    text <౨౧౦>, <తీహాకారేహి దుతియఞ్చ ఝానం తతియఞ్చ ఝానం సమాపజ్జిం… సమాపజ్జామి… సమాపన్నో… దుతియస్స చ ఝానస్స తతియస్స చ ఝానస్స లాభీమ్హి… వసీమ్హి… దుతియఞ్చ ఝానం తతియఞ్చ ఝానం సచ్ఛికతం మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి దుతియఞ్చ ఝానం చతుత్థఞ్చ ఝానం సమాపజ్జిం… సమాపజ్జామి… సమాపన్నో… దుతియస్స చ ఝానస్స చతుత్థస్స చ ఝానస్స లాభీమ్హి… వసీమ్హి… దుతియఞ్చ ఝానం చతుత్థఞ్చ ఝానం సచ్ఛికతం మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి దుతియఞ్చ ఝానం సుఞ్ఞతఞ్చ విమోక్ఖం… అనిమిత్తఞ్చ విమోక్ఖం… అప్పణిహితఞ్చ విమోక్ఖం… సుఞ్ఞతఞ్చ సమాధిం… అనిమిత్తఞ్చ సమాధిం… అప్పణిహితఞ్చ సమాధిం… సుఞ్ఞతఞ్చ సమాపత్తిం… అనిమిత్తఞ్చ సమాపత్తిం… అప్పణిహితఞ్చ సమాపత్తిం… తిస్సో చ విజ్జా… చత్తారో చ సతిపట్ఠానే… చత్తారో చ సమ్మప్పధానే… చత్తారో చ ఇద్ధిపాదే… పఞ్చ చ ఇన్ద్రియాని… పఞ్చ చ బలాని… సత్త చ బోజ్ఝఙ్గే… అరియఞ్చ అట్ఠఙ్గికం మగ్గం… సోతాపత్తిఫలఞ్చ… సకదాగామిఫలఞ్చ… అనాగామిఫలఞ్చ… అరహత్తఞ్చ సమాపజ్జిం… సమాపజ్జామి… సమాపన్నో… దుతియస్స చ ఝానస్స అరహత్తస్స చ లాభీమ్హి… వసీమ్హి… దుతియఞ్చ ఝానం అరహత్తఞ్చ సచ్ఛికతం మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి దుతియఞ్చ ఝానం సమాపజ్జిం… సమాపజ్జామి… సమాపన్నో… దుతియస్స చ ఝానస్స లాభీమ్హి… వసీమ్హి… దుతియఞ్చ ఝానం సచ్ఛికతం మయా। రాగో చ మే చత్తో… దోసో చ మే చత్తో… మోహో చ మే చత్తో వన్తో ముత్తో పహీనో పటినిస్సట్ఠో ఉక్ఖేటితో సముక్ఖేటితో॥ రాగా చ మే చిత్తం వినీవరణం… దోసా చ మే చిత్తం వినీవరణం… మోహా చ మే చిత్తం వినీవరణన్తి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి …పే॰… సత్తహాకారేహి దుతియఞ్చ ఝానం పఠమఞ్చ ఝానం సమాపజ్జిం… సమాపజ్జామి… సమాపన్నో… దుతియస్స చ ఝానస్స పఠమస్స చ ఝానస్స లాభీమ్హి… వసీమ్హి… దుతియఞ్చ ఝానం పఠమఞ్చ ఝానం సచ్ఛికతం మయాతి సమ్పజానముసా భణన్తస్స ఆపత్తి పారాజికస్స…పే॰… వినిధాయ భావం॥>
    stand <బద్ధచక్కం॥>
    text <ఏవం ఏకేకం మూలం కాతున బద్ధచక్కం పరివత్తకం కత్తబ్బం॥>
    stand <ఇదం సంఖిత్తం॥>
    text <౨౧౧>, <తీహాకారేహి తతియఞ్చ ఝానం చతుత్థఞ్చ ఝానం…పే॰… తతియఞ్చ ఝానం అరహత్తఞ్చ సమాపజ్జిం… సమాపజ్జామి… సమాపన్నో… తతియస్స చ ఝానస్స అరహత్తస్స చ లాభీమ్హి… వసీమ్హి… తతియఞ్చ ఝానం అరహత్తఞ్చ సచ్ఛికతం మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి తతియఞ్చ ఝానం సమాపజ్జిం… సమాపజ్జామి… సమాపన్నో… తతియస్స చ ఝానస్స లాభీమ్హి… వసీమ్హి… తతియఞ్చ ఝానం సచ్ఛికతం మయా। రాగో చ మే చత్తో… దోసో చ మే చత్తో… మోహో చ మే చత్తో వన్తో ముత్తో పహీనో పటినిస్సట్ఠో ఉక్ఖేటితో సముక్ఖేటితో॥ రాగా చ మే చిత్తం వినీవరణం… దోసా చ మే చిత్తం వినీవరణం… మోహా చ మే చిత్తం వినీవరణన్తి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి తతియఞ్చ ఝానం పఠమఞ్చ ఝానం… తతియఞ్చ ఝానం దుతియఞ్చ ఝానం సమాపజ్జిం… సమాపజ్జామి… సమాపన్నో… తతియస్స చ ఝానస్స దుతియస్స చ ఝానస్స లాభీమ్హి… వసీమ్హి… తతియఞ్చ ఝానం దుతియఞ్చ ఝానం సచ్ఛికతం మయాతి సమ్పజానముసా భణన్తస్స ఆపత్తి పారాజికస్స॥>
    text <తీకారేహి మోహా చ మే చిత్తం వినీవరణం పఠమఞ్చ ఝానం…పే॰… దుతియఞ్చ ఝానం… తతియఞ్చ ఝానం… చతుత్థఞ్చ ఝానం సమాపజ్జిం సమాపజ్జామి… సమాపన్నో… మోహా చ మే చిత్తం వినీవరణం చతుత్థస్స చ ఝానస్స లాభీమ్హి… వసీమ్హి… మోహా చ మే చిత్తం వినీవరణం చతుత్థఞ్చ ఝానం సచ్ఛికతం మయాతి సమ్పజానముసా భణన్తస్స ఆపత్తి పారాజికస్స॥>
    text <౨౧౨>, <తీహాకారేహి మోహా చ మే చిత్తం వినీవరణం సుఞ్ఞతఞ్చ విమోక్ఖం… అనిమిత్తఞ్చ విమోక్ఖం… అప్పణిహితఞ్చ విమోక్ఖం సమాపజ్జిం… సమాపజ్జామి… సమాపన్నో… మోహా చ మే చిత్తం వినీవరణం అప్పణిహితస్స చ విమోక్ఖస్స లాభీమ్హి… వసీమ్హి… మోహా చ మే చిత్తం వినీవరణం అప్పణిహితో చ విమోక్ఖో సచ్ఛికతో మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి మోహా చ మే చిత్తం వినీవరణం సుఞ్ఞతఞ్చ సమాధిం… అనిమిత్తఞ్చ సమాధిం… అప్పణిహితఞ్చ సమాధిం సమాపజ్జిం… సమాపజ్జామి… సమాపన్నో… మోహా చ మే చిత్తం వినీవరణం అప్పణిహితస్స చ సమాధిస్స లాభీమ్హి… వసీమ్హి… మోహా చ మే చిత్తం వినీవరణం అప్పణిహితో చ సమాధి సచ్ఛికతో మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి మోహా చ మే చిత్తం వినీవరణం సుఞ్ఞతఞ్చ సమాపత్తిం… అనిమిత్తఞ్చ సమాపత్తిం… అప్పణిహితఞ్చ సమాపత్తిం సమాపజ్జిం సమాపజ్జామి… సమాపన్నో… మోహా చ మే చిత్తం వినీవరణం అప్పణిహితాయ చ సమాపత్తియా లాభీమ్హి… వసీమ్హి… మోహా చ మే చిత్తం వినీవరణం అప్పణిహితా చ సమాపత్తి సచ్ఛికతా మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి మోహా చ మే చిత్తం వినీవరణం తిస్సో చ విజ్జా సమాపజ్జిం… సమాపజ్జామి… సమాపన్నో… మోహా చ మే చిత్తం వినీవరణం తిస్సన్నఞ్చ విజ్జానం లాభీమ్హి… వసీమ్హి… మోహా చ మే చిత్తం వినీవరణం తిస్సో చ విజ్జా సచ్ఛికతా మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి మోహా చ మే చిత్తం వినీవరణం చత్తారో చ సతిపట్ఠానే… చత్తారో చ సమ్మప్పధానే… చత్తారో చ ఇద్ధిపాదే సమాపజ్జిం… సమాపజ్జామి… సమాపన్నో… మోహా చ మే చిత్తం వినీవరణం చతున్నఞ్చ ఇద్ధిపాదానం లాభీమ్హి… వసీమ్హి… మోహా చ మే చిత్తం వినీవరణం చత్తారో చ ఇద్ధిపాదా సచ్ఛికతా మయాతి సమ్పజానముసా భణన్తస్స ఆపత్తి పారాజికస్స॥>
    text <౨౧౩>, <తీహాకారేహి మోహా చ మే చిత్తం వినీవరణం పఞ్చ చ ఇన్ద్రియాని… పఞ్చ చ బలాని సమాపజ్జిం… సమాపజ్జామి… సమాపన్నో… మోహా చ మే చిత్తం వినీవరణం పఞ్చన్నఞ్చ బలానం లాభీమ్హి… వసీమ్హి… మోహా చ మే చిత్తం వినీవరణం పఞ్చ చ బలాని సచ్ఛికతాని మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి మోహా చ మే చిత్తం వినీవరణం సత్త చ బోజ్ఝఙ్గే సమాపజ్జిం… సమాపజ్జామి… సమాపన్నో… మోహా చ మే చిత్తం వినీవరణం సత్తన్నఞ్చ బోజ్ఝఙ్గానం లాభీమ్హి … వసీమ్హి… మోహా చ మే చిత్తం వినీవరణం సత్త చ బోజ్ఝఙ్గా సచ్ఛికతా మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి మోహా చ మే చిత్తం వినీవరణం అరియఞ్చ అట్ఠఙ్గికం మగ్గం సమాపజ్జిం… సమాపజ్జామి… సమాపన్నో… మోహా చ మే చిత్తం వినీవరణం అరియస్స చ అట్ఠఙ్గికస్స మగ్గస్స లాభీమ్హి… వసీమ్హి… మోహా చ మే చిత్తం వినీవరణం అరియో చ అట్ఠఙ్గికో మగ్గో సచ్ఛికతో మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి మోహా చ మే చిత్తం వినీవరణం సోతాపత్తిఫలఞ్చ… సకదాగామిఫలఞ్చ… అనాగామిఫలఞ్చ… అరహత్తఞ్చ సమాపజ్జిం… సమాపజ్జామి… సమాపన్నో… మోహా చ మే చిత్తం వినీవరణం అరహత్తస్స చ లాభీమ్హి… వసీమ్హి… మోహా చ మే చిత్తం వినీవరణం అరహత్తఞ్చ సచ్ఛికతం మయాతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి మోహా చ మే చిత్తం వినీవరణం। రాగో చ మే చత్తో… దోసో చ మే చత్తో… మోహో చ మే చత్తో వన్తో ముత్తో పహీనో పటినిస్సట్ఠో ఉక్ఖేటితో సముక్ఖేటితోతి సమ్పజానముసా భణన్తస్స ఆపత్తి పారాజికస్స॥>
    text <తీహాకారేహి…పే॰… సత్తహాకారేహి మోహా చ మే చిత్తం వినీవరణం రాగా చ మే చిత్తం వినీవరణం… దోసా చ మే చిత్తం వినీవరణన్తి సమ్పజానముసా భణన్తస్స ఆపత్తి పారాజికస్స పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం। వినిధాయ భావం॥>
    stand <ఏకమూలకం నిట్ఠితం॥>
    text <యథా ఏకమూలకం విత్థారితం ఏవమేవ దుమూలకాదిపి విత్థారేతబ్బం॥>
    stand <ఇదం సబ్బమూలకం>
    text <౨౧౪>, <తీహాకారేహి …పే॰… సత్తహాకారేహి పఠమఞ్చ ఝానం దుతియఞ్చ ఝానం తతియఞ్చ ఝానం చతుత్థఞ్చ ఝానం సుఞ్ఞతఞ్చ విమోక్ఖం అనిమిత్తఞ్చ విమోక్ఖం అప్పణిహితఞ్చ విమోక్ఖం సుఞ్ఞతఞ్చ సమాధిం అనిమిత్తఞ్చ సమాధిం అప్పణిహితఞ్చ సమాధిం సుఞ్ఞతఞ్చ సమాపత్తిం అనిమిత్తఞ్చ సమాపత్తిం అప్పణిహితఞ్చ సమాపత్తిం తిస్సో చ విజ్జా చత్తారో చ సతిపట్ఠానే చత్తారో చ సమ్మప్పధానే చత్తారో చ ఇద్ధిపాదే పఞ్చ చ ఇన్ద్రియాని పఞ్చ చ బలాని సత్త చ బోజ్ఝఙ్గే అరియఞ్చ అట్ఠఙ్గికం మగ్గం సోతాపత్తిఫలఞ్చ సకదాగామిఫలఞ్చ అనాగామిఫలఞ్చ అరహత్తఞ్చ సమాపజ్జిం… సమాపజ్జామి… సమాపన్నో…పే॰… రాగో చ మే చత్తో। దోసో చ మే చత్తో। మోహో చ మే చత్తో వన్తో ముత్తో పహీనో పటినిస్సట్ఠో ఉక్ఖేటితో సముక్ఖేటితో॥ రాగా చ మే చిత్తం వినీవరణం। దోసా చ మే చిత్తం వినీవరణం। మోహా చ మే చిత్తం వినీవరణన్తి సమ్పజానముసా భణన్తస్స ఆపత్తి పారాజికస్స॥ పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం। వినిధాయ భావం॥>
    stand <సబ్బమూలకం నిట్ఠితం॥>
    stand <సుద్ధికవారకథా నిట్ఠితా॥>
    text <౨౧౫>, <తీహాకారేహి పఠమం ఝానం సమాపజ్జిన్తి వత్తుకామో దుతియం ఝానం సమాపజ్జిన్తి సమ్పజానముసా భణన్తస్స పటివిజానన్తస్స ఆపత్తి పారాజికస్స। న పటివిజానన్తస్స ఆపత్తి థుల్లచ్చయస్స॥>
    text <తీహాకారేహి పఠమం ఝానం సమాపజ్జిన్తి వత్తుకామో తతియం ఝానం సమాపజ్జిన్తి సమ్పజానముసా భణన్తస్స పటివిజానన్తస్స ఆపత్తి పారాజికస్స। న పటివిజానన్తస్స ఆపత్తి థుల్లచ్చయస్స॥>
    text <తీహాకారేహి పఠమం ఝానం సమాపజ్జిన్తి వత్తుకామో చతుత్థం ఝానం సమాపజ్జిన్తి సమ్పజానముసా భణన్తస్స పటివిజానన్తస్స ఆపత్తి పారాజికస్స। న పటివిజానన్తస్స ఆపత్తి థుల్లచ్చయస్స॥>
    text <తీహాకారేహి …పే॰… సత్తహాకారేహి పఠమం ఝానం సమాపజ్జిన్తి వత్తుకామో సుఞ్ఞతం విమోక్ఖం… అనిమిత్తం విమోక్ఖం… అప్పణిహితం విమోక్ఖం… సుఞ్ఞతం సమాధిం… అనిమిత్తం సమాధిం… అప్పణిహితం సమాధిం… సుఞ్ఞతం సమాపత్తిం… అనిమిత్తం సమాపత్తిం… అప్పణిహితం సమాపత్తిం… తిస్సో విజ్జా… చత్తారో సతిపట్ఠానే… చత్తారో సమ్మప్పధానే… చత్తారో ఇద్ధిపాదే… పఞ్చిన్ద్రియాని… పఞ్చ బలాని… సత్త బోజ్ఝఙ్గే… అరియం అట్ఠఙ్గికం మగ్గం… సోతాపత్తిఫలం… సకదాగామిఫలం… అనాగామిఫలం… అరహత్తం సమాపజ్జిం…పే॰… రాగో మే చత్తో… దోసో మే చత్తో… మోహో మే చత్తో వన్తో ముత్తో పహీనో పటినిస్సట్ఠో ఉక్ఖేటితో సముక్ఖేటితో॥ రాగా మే చిత్తం వినీవరణం… దోసా మే చిత్తం వినీవరణం… మోహా మే చిత్తం వినీవరణన్తి సమ్పజానముసా భణన్తస్స పటివిజానన్తస్స ఆపత్తి పారాజికస్స। న పటివిజానన్తస్స ఆపత్తి థుల్లచ్చయస్స॥ పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం। వినిధాయ భావం॥>
    stand <వత్థువిసారకస్స ఏకమూలకస్స ఖణ్డచక్కం నిట్ఠితం॥>
    text <౨౧౬>, <తీహాకారేహి దుతియం ఝానం సమాపజ్జిన్తి వత్తుకామో తతియం ఝానం సమాపజ్జిన్తి సమ్పజానముసా భణన్తస్స పటివిజానన్తస్స ఆపత్తి పారాజికస్స। న పటివిజానన్తస్స ఆపత్తి థుల్లచ్చయస్స॥>
    text <తీహాకారేహి దుతియం ఝానం సమాపజ్జిన్తి వత్తుకామో చతుత్థం ఝానం సమాపజ్జిన్తి…పే॰… మోహా చ మే చిత్తం వినీవరణన్తి సమ్పజానముసా భణన్తస్స పటివిజానన్తస్స ఆపత్తి పారాజికస్స। న పటివిజానన్తస్స ఆపత్తి థుల్లచ్చయస్స॥>
    text <తీహాకారేహి…పే॰… సత్తహాకారేహి దుతియం ఝానం సమాపజ్జిన్తి వత్తుకామో పఠమం ఝానం సమాపజ్జిన్తి సమ్పజానముసా భణన్తస్స పటివిజానన్తస్స ఆపత్తి పారాజికస్స। న పటివిజానన్తస్స ఆపత్తి థుల్లచ్చయస్స…పే॰… వినిధాయ భావం॥>
    stand <వత్థువిసారకస్స ఏకమూలకస్స బద్ధచక్కం॥>
    stand <మూలం సంఖిత్తం॥>
    text <౨౧౭>, <తీహాకారేహి మోహా మే చిత్తం వినీవరణన్తి వత్తుకామో పఠమం ఝానం సమాపజ్జిన్తి సమ్పజానముసా భణన్తస్స పటివిజానన్తస్స ఆపత్తి పారాజికస్స। న పటివిజానన్తస్స ఆపత్తి థుల్లచ్చయస్స॥>
    text <తీహాకారేహి…పే॰… సత్తహాకారేహి మోహా మే చిత్తం వినీవరణన్తి వత్తుకామో దోసా మే చిత్తం వినీవరణన్తి సమ్పజానముసా భణన్తస్స పటివిజానన్తస్స ఆపత్తి పారాజికస్స। న పటివిజానన్తస్స ఆపత్తి థుల్లచ్చయస్స…పే॰… వినిధాయ భావం॥>
    stand <వత్థువిసారకస్స ఏకమూలకం నిట్ఠితం॥>
    stand <యథా ఏకమూలకం విత్థారితం ఏవమేవ దుమూలకాదిపి విత్థారేతబ్బం॥>
    stand <ఇదం సబ్బమూలకం>
    text <౨౧౮>, <తీహాకారేహి…పే॰… సత్తహాకారేహి పఠమఞ్చ ఝానం దుతియఞ్చ ఝానం తతియఞ్చ ఝానం చతుత్థఞ్చ ఝానం సుఞ్ఞతఞ్చ విమోక్ఖం అనిమిత్తఞ్చ విమోక్ఖం అప్పణిహితఞ్చ విమోక్ఖం సుఞ్ఞతఞ్చ సమాధిం అనిమిత్తఞ్చ సమాధిం అప్పణిహితఞ్చ సమాధిం సుఞ్ఞతఞ్చ సమాపత్తిం అనిమిత్తఞ్చ సమాపత్తిం అప్పణిహితఞ్చ సమాపత్తిం తిస్సో చ విజ్జా చత్తారో చ సతిపట్ఠానే చత్తారో చ సమ్మప్పధానే చత్తారో చ ఇద్ధిపాదే పఞ్చ చ ఇన్ద్రియాని పఞ్చ చ బలాని సత్త చ బోజ్ఝఙ్గే అరియఞ్చ అట్ఠఙ్గికం మగ్గం సోతాపత్తిఫలఞ్చ సకదాగామిఫలఞ్చ అనాగామిఫలఞ్చ అరహత్తఞ్చ సమాపజ్జిం…పే॰… రాగో చ మే చత్తో… దోసో చ మే చత్తో… మోహో చ మే చత్తో వన్తో ముత్తో పహీనో పటినిస్సట్ఠో ఉక్ఖేటితో సముక్ఖేటితో॥ రాగా చ మే చిత్తం వినీవరణం… దోసా చ మే చిత్తం వినీవరణన్తి వత్తుకామో మోహా మే చిత్తం వినీవరణన్తి సమ్పజానముసా భణన్తస్స పటివిజానన్తస్స ఆపత్తి పారాజికస్స। న పటివిజానన్తస్స ఆపత్తి థుల్లచ్చయస్స॥>
    text <౨౧౯>, <తీహాకారేహి దుతియఞ్చ ఝానం తతియఞ్చ ఝానం చతుత్థఞ్చ ఝానం సుఞ్ఞతఞ్చ విమోక్ఖం అనిమిత్తఞ్చ విమోక్ఖం అప్పణిహితఞ్చ విమోక్ఖం సుఞ్ఞతఞ్చ సమాధిం అనిమిత్తఞ్చ సమాధిం అప్పణిహితఞ్చ సమాధిం సుఞ్ఞతఞ్చ సమాపత్తిం అనిమిత్తఞ్చ సమాపత్తిం అప్పణిహితఞ్చ సమాపత్తిం తిస్సో చ విజ్జా చత్తారో చ సతిపట్ఠానే చత్తారో చ సమ్మప్పధానే చత్తారో చ ఇద్ధిపాదే పఞ్చ చ ఇన్ద్రియాని పఞ్చ చ బలాని సత్త చ బోజ్ఝఙ్గే అరియఞ్చ అట్ఠఙ్గికం మగ్గం సోతాపత్తిఫలఞ్చ సకదాగామిఫలఞ్చ అనాగామిఫలఞ్చ అరహత్తఞ్చ సమాపజ్జిం…పే॰… రాగో చ మే చత్తో… దోసో చ మే చత్తో… మోహో చ మే చత్తో వన్తో ముత్తో పహీనో పటినిస్సట్ఠో ఉక్ఖేటితో సముక్ఖేటితో॥ రాగా చ మే చిత్తం వినీవరణం… దోసా చ మే చిత్తం వినీవరణం… మోహా చ మే చిత్తం వినీవరణన్తి వత్తుకామో పఠమం ఝానం సమాపజ్జిన్తి సమ్పజానముసా భణన్తస్స పటివిజానన్తస్స ఆపత్తి పారాజికస్స। న పటివిజానన్తస్స ఆపత్తి థుల్లచ్చయస్స॥>
    text <తీహాకారేహి తతియఞ్చ ఝానం చతుత్థఞ్చ ఝానం…పే॰… మోహా చ మే చిత్తం వినీవరణం పఠమఞ్చ ఝానం సమాపజ్జిన్తి వత్తుకామో దుతియం ఝానం సమాపజ్జిన్తి సమ్పజానముసా భణన్తస్స పటివిజానన్తస్స ఆపత్తి పారాజికస్స। న పటివిజానన్తస్స ఆపత్తి థుల్లచ్చయస్స॥>
    text <తీహాకారేహి…పే॰… సత్తహాకారేహి మోహా చ మే చిత్తం వినీవరణం పఠమఞ్చ ఝానం దుతియఞ్చ ఝానం తతియఞ్చ ఝానం చతుత్థఞ్చ ఝానం…పే॰… రాగా చ మే చిత్తం వినీవరణన్తి వత్తుకామో దోసా మే చిత్తం వినీవరణన్తి సమ్పజానముసా భణన్తస్స పటివిజానన్తస్స ఆపత్తి పారాజికస్స। న పటివిజానన్తస్స ఆపత్తి థుల్లచ్చయస్స॥ పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం। వినిధాయ భావం॥>
    stand <వత్థువిసారకస్స సబ్బమూలకం నిట్ఠితం॥>
    stand <వత్థువిసారకస్స చక్కపేయ్యాలం నిట్ఠితం॥>
    stand <వత్థుకామవారకథా నిట్ఠితా॥>
    text <౨౨౦>, <తీహాకారేహి యో తే విహారే వసి సో భిక్ఖు పఠమం ఝానం సమాపజ్జి… సమాపజ్జతి… సమాపన్నో… సో భిక్ఖు పఠమస్స ఝానస్స లాభీ… వసీ… తేన భిక్ఖునా పఠమం ఝానం సచ్ఛికతన్తి సమ్పజానముసా భణన్తస్స పటివిజానన్తస్స ఆపత్తి థుల్లచ్చయస్స। న పటివిజానన్తస్స ఆపత్తి దుక్కటస్స॥>
    text <చతూహాకారేహి … పఞ్చహాకారేహి… ఛహాకారేహి… సత్తహాకారేహి యో తే విహారే వసి సో భిక్ఖు పఠమం ఝానం సమాపజ్జి… సమాపజ్జతి… సమాపన్నో… సో భిక్ఖు పఠమస్స ఝానస్స లాభీ… వసీ… తేన భిక్ఖునా పఠమం ఝానం సచ్ఛికతన్తి సమ్పజానముసా భణన్తస్స పటివిజానన్తస్స ఆపత్తి థుల్లచ్చయస్స। న పటివిజానన్తస్స ఆపత్తి దుక్కటస్స॥ పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం। వినిధాయ భావం॥>
    text <తీహాకారేహి యో తే విహారే వసి సో భిక్ఖు దుతియం ఝానం… తతియం ఝానం… చతుత్థం ఝానం… సుఞ్ఞతం విమోక్ఖం… అనిమిత్తం విమోక్ఖం… అప్పణిహితం విమోక్ఖం… సుఞ్ఞతం సమాధిం… అనిమిత్తం సమాధిం… అప్పణిహితం సమాధిం… సుఞ్ఞతం సమాపత్తిం… అనిమిత్తం సమాపత్తిం… అప్పణిహితం సమాపత్తిం… తిస్సో విజ్జా… చత్తారో సతిపట్ఠానే… చత్తారో సమ్మప్పధానే… చత్తారో ఇద్ధిపాదే… పఞ్చ ఇన్ద్రియాని… పఞ్చ బలాని… సత్త బోజ్ఝఙ్గే… అరియం అట్ఠఙ్గికం మగ్గం… సోతాపత్తిఫలం… సకదాగామిఫలం… అనాగామిఫలం… అరహత్తం సమాపజ్జి… సమాపజ్జతి… సమాపన్నో… సో భిక్ఖు అరహత్తస్స లాభీ… వసీ… తేన భిక్ఖునా అరహత్తం సచ్ఛికతన్తి సమ్పజానముసా భణన్తస్స పటివిజానన్తస్స ఆపత్తి థుల్లచ్చయస్స। న పటివిజానన్తస్స ఆపత్తి దుక్కటస్స॥>
    text <తీహాకారేహి యో తే విహారే వసి। తస్స భిక్ఖునో రాగో చత్తో… దోసో చత్తో… మోహో చత్తో వన్తో ముత్తో పహీనో పటినిస్సట్ఠో ఉక్ఖేటితో సముక్ఖేటితోతి సమ్పజానముసా భణన్తస్స పటివిజానన్తస్స ఆపత్తి థుల్లచ్చయస్స। న పటివిజానన్తస్స ఆపత్తి దుక్కటస్స॥>
    text <తీహాకారేహి…పే॰… సత్తహాకారేహి యో తే విహారే వసి। తస్స భిక్ఖునో రాగా చిత్తం వినీవరణం… దోసా చిత్తం వినీవరణం… మోహా చిత్తం వినీవరణన్తి సమ్పజానముసా భణన్తస్స పటివిజానన్తస్స ఆపత్తి థుల్లచ్చయస్స। న పటివిజానన్తస్స ఆపత్తి దుక్కటస్స…పే॰… పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం। వినిధాయ భావం॥>
    text <తీహాకారేహి…పే॰… సత్తహాకారేహి యో తే విహారే వసి సో భిక్ఖు సుఞ్ఞాగారే పఠమం ఝానం… దుతియం ఝానం… తతియం ఝానం… చతుత్థం ఝానం సమాపజ్జి … సమాపజ్జతి… సమాపన్నో… సో భిక్ఖు సుఞ్ఞాగారే చతుత్థస్స ఝానస్స లాభీ… వసీ… తేన భిక్ఖునా సుఞ్ఞాగారే చతుత్థం ఝానం సచ్ఛికతన్తి సమ్పజానముసా భణన్తస్స పటివిజానన్తస్స ఆపత్తి థుల్లచ్చయస్స। న పటివిజానన్తస్స ఆపత్తి దుక్కటస్స॥ పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి భణితస్స హోతి। ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం। వినిధాయ భావం॥>
    text <యథా ఇదం విత్థారితం ఏవమేవ సేసానిపి విత్థారేతబ్బాని॥>
    text <౨౨౧>, <తీహాకారేహి…పే॰… సత్తహాకారేహి యో తే చీవరం పరిభుఞ్జి… యో తే పిణ్డపాతం పరిభుఞ్జి… యో తే సేనాసనం పరిభుఞ్జి… యో తే గిలానప్పచ్చయభేసజ్జపరిక్ఖారం పరిభుఞ్జి సో భిక్ఖు సుఞ్ఞాగారే చతుత్థం ఝానం సమాపజ్జి… సమాపజ్జతి… సమాపన్నో… సో భిక్ఖు సుఞ్ఞాగారే చతుత్థస్స ఝానస్స లాభీ… వసీ… తేన భిక్ఖునా సుఞ్ఞాగారే చతుత్థం ఝానం సచ్ఛికతన్తి సమ్పజానముసా భణన్తస్స పటివిజానన్తస్స ఆపత్తి థుల్లచ్చయస్స। న పటివిజానన్తస్స ఆపత్తి దుక్కటస్స…పే॰… వినిధాయ భావం॥>
    text <తీహాకారేహి…పే॰… సత్తహాకారేహి యేన తే విహారో పరిభుత్తో… యేన తే చీవరం పరిభుత్తం… యేన తే పిణ్డపాతో పరిభుత్తో… యేన తే సేనాసనం పరిభుత్తం… యేన తే గిలానప్పచ్చయభేసజ్జపరిక్ఖారో పరిభుత్తో… సో భిక్ఖు సుఞ్ఞాగారే చతుత్థం ఝానం సమాపజ్జి… సమాపజ్జతి… సమాపన్నో… సో భిక్ఖు సుఞ్ఞాగారే చతుత్థస్స ఝానస్స లాభీ… వసీ… తేన భిక్ఖునా సుఞ్ఞాగారే చతుత్థం ఝానం సచ్ఛికతన్తి సమ్పజానముసా భణన్తస్స పటివిజానన్తస్స ఆపత్తి థుల్లచ్చయస్స। న పటివిజానన్తస్స ఆపత్తి దుక్కటస్స…పే॰… వినిధాయ భావం॥>
    text <తీహాకారేహి …పే॰… సత్తహాకారేహి యం త్వం ఆగమ్మ విహారం అదాసి… చీవరం అదాసి… పిణ్డపాతం అదాసి… సేనాసనం అదాసి… గిలానప్పచ్చయభేసజ్జపరిక్ఖారం అదాసి సో భిక్ఖు సుఞ్ఞాగారే చతుత్థం ఝానం సమాపజ్జి… సమాపజ్జతి… సమాపన్నో… సో భిక్ఖు సుఞ్ఞాగారే చతుత్థస్స ఝానస్స లాభీ… వసీ… తేన భిక్ఖునా సుఞ్ఞాగారే చతుత్థం ఝానం సచ్ఛికతన్తి సమ్పజానముసా భణన్తస్స పటివిజానన్తస్స ఆపత్తి థుల్లచ్చయస్స। న పటివిజానన్తస్స ఆపత్తి దుక్కటస్స॥ పుబ్బేవస్స హోతి ముసా భణిస్సన్తి। భణన్తస్స హోతి ముసా భణామీతి। భణితస్స హోతి ముసా మయా భణితన్తి। వినిధాయ దిట్ఠిం। వినిధాయ ఖన్తిం। వినిధాయ రుచిం। వినిధాయ భావం॥>
    stand <పేయ్యాలపన్నరసకం నిట్ఠితం॥>
    stand <పచ్చయప్పటిసంయుత్తవారకథా నిట్ఠితా॥>
    stand <ఉత్తరిమనుస్సధమ్మచక్కపేయ్యాలం నిట్ఠితం॥>
    text <౨౨౨>, <అనాపత్తి అధిమానేన। అనుల్లపనాధిప్పాయస్స। ఉమ్మత్తకస్స। ఖిత్తచిత్తస్స। వేదనాట్టస్స। ఆదికమ్మికస్సాతి॥>
    text <వినీతవత్థుఉద్దానగాథా>
    text <వినీతవత్థు>
      text <౨౨౩>, <తేన ఖో పన సమయేన అఞ్ఞతరో భిక్ఖు అధిమానేన అఞ్ఞం బ్యాకాసి॥ తస్స కుక్కుచ్చం అహోసి భగవతా సిక్ఖాపదం పఞ్ఞత్తం॥ కచ్చి ను ఖో అహం పారాజికం ఆపత్తిం ఆపన్నోతి॥ భగవతో ఏతమత్థం ఆరోచేసి॥ అనాపత్తి। భిక్ఖు। అధిమానేనాతి॥>
      text <తేన ఖో పన సమయేన అఞ్ఞతరో భిక్ఖు పణిధాయ అరఞ్ఞే విహరతి ఏవం మం జనో సమ్భావేస్సతీతి॥ తం జనో సమ్భావేసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ న చ। భిక్ఖవే। పణిధాయ అరఞ్ఞే వత్థబ్బం॥ యో వసేయ్య। ఆపత్తి దుక్కటస్సాతి॥>
      text <తేన ఖో పన సమయేన అఞ్ఞతరో భిక్ఖు పణిధాయ పిణ్డాయ చరతి ఏవం మం జనో సమ్భావేస్సతీతి॥ తం జనో సమ్భావేసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ న చ। భిక్ఖవే। పణిధాయ పిణ్డాయ చరితబ్బం॥ యో చరేయ్య। ఆపత్తి దుక్కటస్సాతి॥>
      text <తేన ఖో పన సమయేన అఞ్ఞతరో భిక్ఖు అఞ్ఞతరం భిక్ఖుం ఏతదవోచ యే। ఆవుసో। అమ్హాకం ఉపజ్ఝాయస్స సద్ధివిహారికా సబ్బేవ అరహన్తోతి॥ తస్స కుక్కుచ్చం అహోసి…పే॰… కించిత్తో త్వం। భిక్ఖూతి॥ ఉల్లపనాధిప్పాయో అహం। భగవాతి॥ అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు అఞ్ఞతరం భిక్ఖుం ఏతదవోచ యే। ఆవుసో। అమ్హాకం ఉపజ్ఝాయస్స అన్తేవాసికా సబ్బేవ మహిద్ధికా మహానుభావాతి॥ తస్స కుక్కుచ్చం అహోసి…పే॰… కించిత్తో త్వం। భిక్ఖూతి॥ ఉల్లపనాధిప్పాయో అహం। భగవాతి॥ అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు పణిధాయ చఙ్కమతి… పణిధాయ తిట్ఠతి… పణిధాయ నిసీదతి… పణిధాయ సేయ్యం కప్పేతి ఏవం మం జనో సమ్భావేస్సతీతి॥ తం జనో సమ్భావేసి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స॥ న చ। భిక్ఖవే। పణిధాయ సేయ్యా కప్పేతబ్బా॥ యో కప్పేయ్య। ఆపత్తి దుక్కటస్సాతి॥>
      text <తేన ఖో పన సమయేన అఞ్ఞతరో భిక్ఖు అఞ్ఞతరస్స భిక్ఖునో ఉత్తరిమనుస్సధమ్మం ఉల్లపతి॥ సోపి ఏవమాహ మయ్హమ్పి। ఆవుసో। సంయోజనా పహీనాతి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౨౨౪>, <తేన ఖో పన సమయేన అఞ్ఞతరో భిక్ఖు రహోగతో ఉత్తరిమనుస్సధమ్మం ఉల్లపతి॥ పరచిత్తవిదూ భిక్ఖు తం భిక్ఖుం అపసాదేసి మా। ఆవుసో। ఏవరూపం అభణి॥ నత్థేసో తుయ్హన్తి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి దుక్కటస్సాతి॥>
      text <తేన ఖో పన సమయేన అఞ్ఞతరో భిక్ఖు రహోగతో ఉత్తరిమనుస్సధమ్మం ఉల్లపతి॥ దేవతా తం భిక్ఖుం అపసాదేసి మా। భన్తే। ఏవరూపం అభణి॥ నత్థేసో తుయ్హన్తి॥ తస్స కుక్కుచ్చం అహోసి…పే॰… అనాపత్తి। భిక్ఖు। పారాజికస్స। ఆపత్తి దుక్కటస్సాతి॥>
      text <తేన ఖో పన సమయేన అఞ్ఞతరో భిక్ఖు అఞ్ఞతరం ఉపాసకం ఏతదవోచ యో। ఆవుసో। తుయ్హం విహారే వసతి సో భిక్ఖు అరహాతి॥ సో చ తస్స విహారే వసతి॥ తస్స కుక్కుచ్చం అహోసి…పే॰… కించిత్తో త్వం। భిక్ఖూతి॥ ఉల్లపనాధిప్పాయో అహం। భగవాతి॥ అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <తేన ఖో పన సమయేన అఞ్ఞతరో భిక్ఖు అఞ్ఞతరం ఉపాసకం ఏతదవోచ యం త్వం। ఆవుసో। ఉపట్ఠేసి చీవరపిణ్డపాతసేనాసనగిలానప్పచ్చయభేసజ్జపరిక్ఖారేన సో భిక్ఖు అరహాతి॥ సో చ తం ఉపట్ఠేతి చీవరపిణ్డపాతసేనాసనగిలానప్పచ్చయభేసజ్జపరిక్ఖారేన॥ తస్స కుక్కుచ్చం అహోసి…పే॰… కించిత్తో త్వం। భిక్ఖూతి॥ ఉల్లపనాధిప్పాయో అహం। భగవాతి॥ అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <౨౨౫>, <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ ఏతదవోచుం అత్థాయస్మతో ఉత్తరిమనుస్సధమ్మోతి॥ నావుసో। దుక్కరం అఞ్ఞం బ్యాకాతున్తి॥ తస్స కుక్కుచ్చం అహోసి యే ఖో తే భగవతో సావకా తే ఏవం వదేయ్యుం॥ అహఞ్చమ్హి న భగవతో సావకో॥ కచ్చి ను ఖో అహం పారాజికం ఆపత్తిం ఆపన్నోతి॥ భగవతో ఏతమత్థం ఆరోచేసి॥ కించిత్తో త్వం। భిక్ఖూతి॥ అనుల్లపనాధిప్పాయో అహం। భగవాతి॥ అనాపత్తి। భిక్ఖు। అనుల్లపనాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ ఏతదవోచుం అత్థాయస్మతో ఉత్తరిమనుస్సధమ్మోతి॥ ఆరాధనీయో ఖో। ఆవుసో। ధమ్మో ఆరద్ధవీరియేనాతి॥ తస్స కుక్కుచ్చం అహోసి…పే॰… అనాపత్తి। భిక్ఖు। అనుల్లపనాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ ఏతదవోచుం మా ఖో। ఆవుసో। భాయీతి॥ నాహం। ఆవుసో। మచ్చునో భాయామీతి॥ తస్స కుక్కుచ్చం అహోసి…పే॰… అనాపత్తి। భిక్ఖు। అనుల్లపనాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ ఏతదవోచుం మా ఖో। ఆవుసో। భాయీతి॥ యో నూనావుసో। విప్పటిసారీ అస్స సో భాయేయ్యాతి॥ తస్స కుక్కుచ్చం అహోసి…పే॰… అనాపత్తి। భిక్ఖు। అనుల్లపనాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ ఏతదవోచుం అత్థాయస్మతో ఉత్తరిమనుస్సధమ్మోతి॥ ఆరాధనీయో ఖో। ఆవుసో। ధమ్మో సమ్మాపయుత్తేనాతి॥ తస్స కుక్కుచ్చం అహోసి…పే॰… అనాపత్తి। భిక్ఖు। అనుల్లపనాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ ఏతదవోచుం అత్థాయస్మతో ఉత్తరిమనుస్సధమ్మోతి॥ ఆరాధనీయో ఖో। ఆవుసో। ధమ్మో ఆరద్ధవీరియేనాతి॥ తస్స కుక్కుచ్చం అహోసి…పే॰… అనాపత్తి। భిక్ఖు। అనుల్లపనాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ ఏతదవోచుం అత్థాయస్మతో ఉత్తరిమనుస్సధమ్మోతి॥ ఆరాధనీయో ఖో। ఆవుసో। ధమ్మో యుత్తయోగేనాతి॥ తస్స కుక్కుచ్చం అహోసి…పే॰… అనాపత్తి। భిక్ఖు। అనుల్లపనాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ ఏతదవోచుం కచ్చావుసో। ఖమనీయం। కచ్చి యాపనీయన్తి॥ నావుసో। సక్కా యేన వా తేన వా అధివాసేతున్తి॥ తస్స కుక్కుచ్చం అహోసి…పే॰… అనాపత్తి। భిక్ఖు। అనుల్లపనాధిప్పాయస్సాతి॥>
      text <తేన ఖో పన సమయేన అఞ్ఞతరో భిక్ఖు గిలానో హోతి॥ తం భిక్ఖూ ఏతదవోచుం కచ్చావుసో ఖమనీయం। కచ్చి యాపనీయన్తి॥ నావుసో। సక్కా పుథుజ్జనేన అధివాసేతున్తి॥ తస్స కుక్కుచ్చం అహోసి…పే॰… కించిత్తో త్వం। భిక్ఖూతి॥ ఉల్లపనాధిప్పాయో అహం। భగవాతి॥ అనాపత్తి। భిక్ఖు। పారాజికస్స। ఆపత్తి థుల్లచ్చయస్సాతి॥>
      text <౨౨౬>, <తేన ఖో పన సమయేన అఞ్ఞతరో బ్రాహ్మణో భిక్ఖూ నిమన్తేత్వా ఏతదవోచ ఆయన్తు। భోన్తో అరహన్తోతి॥ తేసం కుక్కుచ్చం అహోసి మయఞ్చమ్హ న అరహన్తో॥ అయఞ్చ బ్రాహ్మణో అమ్హే అరహన్తవాదేన సముదాచరతి॥ కథం ను ఖో అమ్హేహి పటిపజ్జితబ్బన్తి॥ భగవతో ఏతమత్థం ఆరోచేసుం॥ అనాపత్తి। భిక్ఖవే। పసాదభఞ్ఞేతి॥>
      text <తేన ఖో పన సమయేన అఞ్ఞతరో బ్రాహ్మణో భిక్ఖూ నిమన్తేత్వా ఏతదవోచ నిసీదన్తు। భోన్తో అరహన్తోతి… భుఞ్జన్తు। భోన్తో అరహన్తోతి… తప్పేన్తు। భోన్తో అరహన్తోతి… గచ్ఛన్తు। భోన్తో అరహన్తోతి॥ తేసం కుక్కుచ్చం అహోసి మయఞ్చమ్హ న అరహన్తో॥ అయఞ్చ బ్రాహ్మణో అమ్హే అరహన్తవాదేన సముదాచరతి॥ కథం ను ఖో అమ్హేహి పటిపజ్జితబ్బన్తి॥ భగవతో ఏతమత్థం ఆరోచేసుం॥ అనాపత్తి। భిక్ఖవే। పసాదభఞ్ఞేతి॥>
      text <తేన ఖో పన సమయేన అఞ్ఞతరో భిక్ఖు అఞ్ఞతరస్స భిక్ఖునో ఉత్తరిమనుస్సధమ్మం ఉల్లపతి॥ సోపి ఏవమాహ మయ్హమ్పి। ఆవుసో। ఆసవా పహీనాతి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు అఞ్ఞతరస్స భిక్ఖునో ఉత్తరిమనుస్సధమ్మం ఉల్లపతి॥ సోపి ఏవమాహ మయ్హమ్పి। ఆవుసో। ఏతే ధమ్మా సంవిజ్జన్తీతి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరో భిక్ఖు అఞ్ఞతరస్స భిక్ఖునో ఉత్తరిమనుస్సధమ్మం ఉల్లపతి॥ సోపి ఏవమాహ అహమ్పావుసో। తేసు ధమ్మేసు సన్దిస్సామీతి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <తేన ఖో పన సమయేన అఞ్ఞతరం భిక్ఖుం ఞాతకా ఏతదవోచుం ఏహి। భన్తే। అగారం అజ్ఝావసాతి॥ అభబ్బో ఖో। ఆవుసో। మాదిసో అగారం అజ్ఝావసితున్తి॥ తస్స కుక్కుచ్చం అహోసి…పే॰… అనాపత్తి। భిక్ఖు। అనుల్లపనాధిప్పాయస్సాతి॥>
      text <౨౨౭>, <తేన ఖో పన సమయేన అఞ్ఞతరం భిక్ఖుం ఞాతకా ఏతదవోచుం ఏహి। భన్తే। కామే పరిభుఞ్జాతి॥ ఆవటా మే। ఆవుసో। కామాతి॥ తస్స కుక్కుచ్చం అహోసి…పే॰… అనాపత్తి। భిక్ఖు। అనుల్లపనాధిప్పాయస్సాతి॥>
      text <తేన ఖో పన సమయేన అఞ్ఞతరం భిక్ఖుం ఞాతకా ఏతదవోచుం అభిరమసి। భన్తేతి॥ అభిరతో అహం। ఆవుసో। పరమాయ అభిరతియాతి॥ తస్స కుక్కుచ్చం అహోసి॥ యే ఖో తే భగవతో సావకా తే ఏవం వదేయ్యుం॥ అహఞ్చమ్హి న భగవతో సావకో॥ కచ్చి ను ఖో అహం పారాజికం ఆపత్తిం ఆపన్నోతి॥ భగవతో ఏతమత్థం ఆరోచేసి॥ కించిత్తో త్వం। భిక్ఖూతి॥ అనుల్లపనాధిప్పాయో అహం। భగవాతి॥ అనాపత్తి। భిక్ఖు। అనుల్లపనాధిప్పాయస్సాతి॥>
      text <తేన ఖో పన సమయేన సమ్బహులా భిక్ఖూ కతికం కత్వా అఞ్ఞతరస్మిం ఆవాసే వస్సం ఉపగచ్ఛింసు యో ఇమమ్హా ఆవాసా పఠమం పక్కమిస్సతి తం మయం అరహాతి జానిస్సామాతి॥ అఞ్ఞతరో భిక్ఖు మం అరహాతి జానన్తూతి। తమ్హా ఆవాసా పఠమం పక్కామి॥ తస్స కుక్కుచ్చం అహోసి…పే॰… ఆపత్తిం త్వం। భిక్ఖు। ఆపన్నో పారాజికన్తి॥>
      text <౨౨౮>, <తేన సమయేన బుద్ధో భగవా రాజగహే విహరతి వేళువనే కలన్దకనివాపే॥ తేన ఖో పన సమయేన ఆయస్మా చ లక్ఖణో ఆయస్మా చ మహామోగ్గల్లానో గిజ్ఝకూటే పబ్బతే విహరన్తి॥ అథ ఖో ఆయస్మా మహామోగ్గల్లానో పుబ్బణ్హసమయం నివాసేత్వా పత్తచీవరం ఆదాయ యేనాయస్మా లక్ఖణో తేనుపసఙ్కమి। ఉపసఙ్కమిత్వా ఆయస్మన్తం లక్ఖణం ఏతదవోచ ఆయామావుసో లక్ఖణ। రాజగహం పిణ్డాయ పవిసిస్సామాతి॥ ఏవమావుసోతి ఖో ఆయస్మా లక్ఖణో ఆయస్మతో మహామోగ్గల్లానస్స పచ్చస్సోసి॥ అథ ఖో ఆయస్మా మహామోగ్గల్లానో గిజ్ఝకూటా పబ్బతా ఓరోహన్తో అఞ్ఞతరస్మిం పదేసే సితం పాత్వాకాసి॥ అథ ఖో ఆయస్మా లక్ఖణో ఆయస్మన్తం మహామోగ్గల్లానం ఏతదవోచ కో ను ఖో। ఆవుసో మోగ్గల్లాన। హేతు కో పచ్చయో సితస్స పాతుకమ్మాయాతి॥ అకాలో ఖో। ఆవుసో లక్ఖణ। ఏతస్స పఞ్హస్స॥ భగవతో మం సన్తికే ఏతం పఞ్హం పుచ్ఛాతి॥ అథ ఖో ఆయస్మా చ లక్ఖణో ఆయస్మా చ మహామోగ్గల్లానో రాజగహే పిణ్డాయ చరిత్వా పచ్ఛాభత్తం పిణ్డపాతపటిక్కన్తా యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం నిసీదింసు॥ ఏకమన్తం నిసిన్నో ఖో ఆయస్మా లక్ఖణో ఆయస్మన్తం మహామోగ్గల్లానం ఏతదవోచ ఇధాయస్మా మహామోగ్గల్లానో గిజ్ఝకూటా పబ్బతా ఓరోహన్తో అఞ్ఞతరస్మిం పదేసే సితం పాత్వాకాసి॥ కో ను ఖో। ఆవుసో మోగ్గల్లాన। హేతు కో పచ్చయో సితస్స పాతుకమ్మాయాతి॥ ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం అట్ఠికసఙ్ఖలికం వేహాసం గచ్ఛన్తిం॥ తమేనం గిజ్ఝాపి కాకాపి కులలాపి అనుపతిత్వా అనుపతిత్వా ఫాసుళన్తరికాహి వితుడేన్తి॥ సా సుదం అట్టస్సరం కరోతి॥ తస్స మయ్హం। ఆవుసో। ఏతదహోసి అచ్ఛరియం వత భో। అబ్భుతం వత భో। ఏవరూపోపి నామ సత్తో భవిస్సతి॥ ఏవరూపోపి నామ యక్ఖో భవిస్సతి॥ ఏవరూపోపి నామ అత్తభావప్పటిలాభో భవిస్సతీతి॥ భిక్ఖూ ఉజ్ఝాయన్తి ఖియ్యన్తి విపాచేన్తి ఉత్తరిమనుస్సధమ్మం ఆయస్మా మహామోగ్గల్లానో ఉల్లపతీతి॥ అథ ఖో భగవా భిక్ఖూ ఆమన్తేసి చక్ఖుభూతా వత। భిక్ఖవే। సావకా విహరన్తి॥ ఞాణభూతా వత। భిక్ఖవే। సావకా విహరన్తి॥ యత్ర హి నామ సావకో ఏవరూపం ఞస్సతి వా దక్ఖతి వా సక్ఖిం వా కరిస్సతి॥ పుబ్బేవ మే సో। భిక్ఖవే। సత్తో దిట్ఠో అహోసి॥ అపి చాహం న బ్యాకాసిం॥ అహఞ్చేతం బ్యాకరేయ్యం పరే చ మే న సద్దహేయ్యుం॥ యే మే న సద్దహేయ్యుం తేసం తం అస్స దీఘరత్తం అహితాయ దుక్ఖాయ॥ ఏసో। భిక్ఖవే। సత్తో ఇమస్మింయేవ రాజగహే గోఘాతకో అహోసి॥ సో తస్స కమ్మస్స విపాకేన బహూని వస్సాని బహూని వస్ససతాని బహూని వస్ససహస్సాని బహూని వస్ససతసహస్సాని నిరయే పచ్చిత్వా తస్సేవ కమ్మస్స విపాకావసేసేన ఏవరూపం అత్తభావప్పటిలాభం పటిసంవేదేతి॥ సచ్చం। భిక్ఖవే। మోగ్గల్లానో ఆహ॥ అనాపత్తి। భిక్ఖవే। మోగ్గల్లానస్సాతి॥>
      text <౨౨౯>, <ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం మంసపేసిం వేహాసం గచ్ఛన్తిం॥ తమేనం గిజ్ఝాపి కాకాపి కులలాపి అనుపతిత్వా అనుపతిత్వా వితచ్ఛేన్తి విభజ్జేన్తి॥ సా సుదం అట్టస్సరం కరోతి…పే॰… ఏసో। భిక్ఖవే। సత్తో ఇమస్మింయేవ రాజగహే గోఘాతకో అహోసి…పే॰…॥>
      text <ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం మంసపిణ్డం వేహాసం గచ్ఛన్తం॥ తమేనం గిజ్ఝాపి కాకాపి కులలాపి అనుపతిత్వా అనుపతిత్వా వితచ్ఛేన్తి విభజ్జేన్తి॥ సో సుదం అట్టస్సరం కరోతి…పే॰… ఏసో। భిక్ఖవే। సత్తో ఇమస్మింయేవ రాజగహే సాకుణికో అహోసి…పే॰…॥>
      text <ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం నిచ్ఛవిం పురిసం వేహాసం గచ్ఛన్తం॥ తమేనం గిజ్ఝాపి కాకాపి కులలాపి అనుపతిత్వా అనుపతిత్వా వితచ్ఛేన్తి విభజ్జేన్తి॥ సో సుదం అట్టస్సరం కరోతి…పే॰… ఏసో। భిక్ఖవే। సత్తో ఇమస్మింయేవ రాజగహే ఓరబ్భికో అహోసి…పే॰…॥>
      text <ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం అసిలోమం పురిసం వేహాసం గచ్ఛన్తం॥ తస్స తే అసీ ఉప్పతిత్వా ఉప్పతిత్వా తస్సేవ కాయే నిపతన్తి॥ సో సుదం అట్టస్సరం కరోతి…పే॰… ఏసో। భిక్ఖవే। సత్తో ఇమస్మింయేవ రాజగహే సూకరికో అహోసి…పే॰…॥>
      text <ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం సత్తిలోమం పురిసం వేహాసం గచ్ఛన్తం॥ తస్స తా సత్తియో ఉప్పతిత్వా ఉప్పతిత్వా తస్సేవ కాయే నిపతన్తి॥ సో సుదం అట్టస్సరం కరోతి…పే॰… ఏసో। భిక్ఖవే। సత్తో ఇమస్మింయేవ రాజగహే మాగవికో అహోసి…పే॰…॥>
      text <ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం ఉసులోమం పురిసం వేహాసం గచ్ఛన్తం॥ తస్స తే ఉసూ ఉప్పతిత్వా ఉప్పతిత్వా తస్సేవ కాయే నిపతన్తి॥ సో సుదం అట్టస్సరం కరోతి…పే॰… ఏసో। భిక్ఖవే। సత్తో ఇమస్మింయేవ రాజగహే కారణికో అహోసి…పే॰…॥>
      text <ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం సూచిలోమం పురిసం వేహాసం గచ్ఛన్తం॥ తస్స తా సూచియో ఉప్పతిత్వా ఉప్పతిత్వా తస్సేవ కాయే నిపతన్తి॥ సో సుదం అట్టస్సరం కరోతి…పే॰… ఏసో। భిక్ఖవే। సత్తో ఇమస్మింయేవ రాజగహే సారథికో అహోసి…పే॰…॥>
      text <ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం సూచిలోమం పురిసం వేహాసం గచ్ఛన్తం॥ తస్స తా సూచియో సీసే పవిసిత్వా ముఖతో నిక్ఖమన్తి। ముఖే పవిసిత్వా ఉరతో నిక్ఖమన్తి। ఉరే పవిసిత్వా ఉదరతో నిక్ఖమన్తి। ఉదరే పవిసిత్వా ఊరూహి నిక్ఖమన్తి। ఊరూసు పవిసిత్వా జఙ్ఘాహి నిక్ఖమన్తి। జఙ్ఘాసు పవిసిత్వా పాదేహి నిక్ఖమన్తి॥ సో సుదం అట్టస్సరం కరోతి…పే॰… ఏసో। భిక్ఖవే। సత్తో ఇమస్మింయేవ రాజగహే సూచకో అహోసి…పే॰…॥>
      text <ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం కుమ్భణ్డం పురిసం వేహాసం గచ్ఛన్తం॥ సో గచ్ఛన్తోపి తేవ అణ్డే ఖన్ధే ఆరోపేత్వా గచ్ఛతి। నిసీదన్తోపి తేస్వేవ అణ్డేసు నిసీదతి॥ తమేనం గిజ్ఝాపి కాకాపి కులలాపి అనుపతిత్వా అనుపతిత్వా వితచ్ఛేన్తి విభజ్జేన్తి॥ సో సుదం అట్టస్సరం కరోతి…పే॰… ఏసో। భిక్ఖవే। సత్తో ఇమస్మింయేవ రాజగహే గామకూటో అహోసి…పే॰…॥>
      text <ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం పురిసం గూథకూపే ససీసకం నిముగ్గం…పే॰… ఏసో। భిక్ఖవే। సత్తో ఇమస్మింయేవ రాజగహే పారదారికో అహోసి…పే॰…॥>
      text <ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం పురిసం గూథకూపే ససీసకం నిముగ్గం ఉభోహి హత్థేహి గూథం ఖాదన్తం…పే॰… ఏసో। భిక్ఖవే। సత్తో ఇమస్మింయేవ రాజగహే దుట్ఠబ్రాహ్మణో అహోసి॥ సో కస్సపస్స సమ్మాసమ్బుద్ధస్స పావచనే భిక్ఖుసఙ్ఘం భత్తేన నిమన్తేత్వా దోణియో గూథస్స పూరాపేత్వా కాలం ఆరోచాపేత్వా ఏతదవోచ అతో। భోన్తో। యావదత్థం భుఞ్జన్తు చేవ హరన్తు చాతి…పే॰…॥>
      text <౨౩౦>, <ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం నిచ్ఛవిం ఇత్థిం వేహాసం గచ్ఛన్తిం॥ తమేనం గిజ్ఝాపి కాకాపి కులలాపి అనుపతిత్వా అనుపతిత్వా వితచ్ఛేన్తి విభజ్జేన్తి॥ సా సుదం అట్టస్సరం కరోతి…పే॰… ఏసా। భిక్ఖవే। ఇత్థీ ఇమస్మింయేవ రాజగహే అతిచారినీ అహోసి…పే॰…॥>
      text <ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం ఇత్థిం దుగ్గన్ధం మఙ్గులిం వేహాసం గచ్ఛన్తిం॥ తమేనం గిజ్ఝాపి కాకాపి కులలాపి అనుపతిత్వా అనుపతిత్వా వితచ్ఛేన్తి విభజ్జేన్తి॥ సా సుదం అట్టస్సరం కరోతి…పే॰… ఏసా। భిక్ఖవే। ఇత్థీ ఇమస్మింయేవ రాజగహే ఇక్ఖణికా అహోసి…పే॰…॥>
      text <ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం ఇత్థిం ఉప్పక్కం ఓకిలినిం ఓకిరినిం వేహాసం గచ్ఛన్తిం॥ సా సుదం అట్టస్సరం కరోతి…పే॰… ఏసా। భిక్ఖవే। ఇత్థీ కాలిఙ్గస్స రఞ్ఞో అగ్గమహేసీ అహోసి॥ సా ఇస్సాపకతా సపత్తిం అఙ్గారకటాహేన ఓకిరి…పే॰…॥>
      text <ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం అసీసకం కబన్ధం వేహాసం గచ్ఛన్తం॥ తస్స ఉరే అక్ఖీని చేవ హోన్తి ముఖఞ్చ॥ తమేనం గిజ్ఝాపి కాకాపి కులలాపి అనుపతిత్వా అనుపతిత్వా వితచ్ఛేన్తి విభజ్జేన్తి॥ సో సుదం అట్టస్సరం కరోతి…పే॰… ఏసో। భిక్ఖవే। సత్తో ఇమస్మింయేవ రాజగహే హారికో నామ చోరఘాతకో అహోసి…పే॰…॥>
      text <ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం భిక్ఖుం వేహాసం గచ్ఛన్తం॥ తస్స సఙ్ఘాటిపి ఆదిత్తా సమ్పజ్జలితా సజోతిభూతా। పత్తోపి ఆదిత్తో సమ్పజ్జలితో సజోతిభూతో। కాయబన్ధనమ్పి ఆదిత్తం సమ్పజ్జలితం సజోతిభూతం। కాయోపి ఆదిత్తో సమ్పజ్జలితో సజోతిభూతో॥ సో సుదం అట్టస్సరం కరోతి…పే॰… ఏసో। భిక్ఖవే। భిక్ఖు కస్సపస్స సమ్మాసమ్బుద్ధస్స పావచనే పాపభిక్ఖు అహోసి…పే॰…॥>
      text <ఇధాహం। ఆవుసో। గిజ్ఝకూటా పబ్బతా ఓరోహన్తో అద్దసం భిక్ఖునిం… అద్దసం సిక్ఖమానం… అద్దసం సామణేరం… అద్దసం సామణేరిం వేహాసం గచ్ఛన్తిం॥ తస్సా సఙ్ఘాటిపి ఆదిత్తా సమ్పజ్జలితా సజోతిభూతా। పత్తోపి ఆదిత్తో సమ్పజ్జలితో సజోతిభూతో। కాయబన్ధనమ్పి ఆదిత్తం సమ్పజ్జలితం సజోతిభూతం। కాయోపి ఆదిత్తో సమ్పజ్జలితో సజోతిభూతో॥ సా సుదం అట్టస్సరం కరోతి॥ తస్స మయ్హం। ఆవుసో। ఏతదహోసి అచ్ఛరియం వత భో। అబ్భుతం వత భో। ఏవరూపోపి నామ సత్తో భవిస్సతి॥ ఏవరూపోపి నామ యక్ఖో భవిస్సతి॥ ఏవరూపోపి నామ అత్తభావప్పటిలాభో భవిస్సతీతి॥ భిక్ఖూ ఉజ్ఝాయన్తి ఖియ్యన్తి విపాచేన్తి ఉత్తరిమనుస్సధమ్మం ఆయస్మా మహామోగ్గల్లానో ఉల్లపతీతి॥>
      text <అథ ఖో భగవా భిక్ఖూ ఆమన్తేసి చక్ఖుభూతా వత। భిక్ఖవే। సావకా విహరన్తి॥ ఞాణభూతా వత। భిక్ఖవే। సావకా విహరన్తి॥ యత్ర హి నామ సావకో ఏవరూపం ఞస్సతి వా దక్ఖతి వా సక్ఖిం వా కరిస్సతి॥ పుబ్బేవ మే సా। భిక్ఖవే। సామణేరీ దిట్ఠా అహోసి॥ అపి చాహం న బ్యాకాసిం॥ అహఞ్చేతం బ్యాకరేయ్యం పరే చ మే న సద్దహేయ్యుం॥ యే మే న సద్దహేయ్యుం తేసం తం అస్స దీఘరత్తం అహితాయ దుక్ఖాయ॥ ఏసా। భిక్ఖవే। సామణేరీ కస్సపస్స సమ్మాసమ్బుద్ధస్స పావచనే పాపసామణేరీ అహోసి॥ సా తస్స కమ్మస్స విపాకేన బహూని వస్సాని బహూని వస్ససతాని బహూని వస్ససహస్సాని బహూని వస్ససతసహస్సాని నిరయే పచ్చిత్వా తస్సేవ కమ్మస్స విపాకావసేసేన ఏవరూపం అత్తభావప్పటిలాభం పటిసంవేదేతి॥ సచ్చం। భిక్ఖవే। మోగ్గల్లానో ఆహ॥ అనాపత్తి। భిక్ఖవే। మోగ్గల్లానస్సాతి॥>
      text <౨౩౧>, <అథ ఖో ఆయస్మా మహామోగ్గల్లానో భిక్ఖూ ఆమన్తేసి యతాయం। ఆవుసో। తపోదా సన్దతి సో దహో అచ్ఛోదకో సీతోదకో సాతోదకో సేతకో సుప్పతిత్థో రమణీయో పహూతమచ్ఛకచ్ఛపో చక్కమత్తాని చ పదుమాని పుప్ఫన్తీతి॥ భిక్ఖూ ఉజ్ఝాయన్తి ఖియ్యన్తి విపాచేన్తి కథఞ్హి నామ ఆయస్మా మహామోగ్గల్లానో ఏవం వక్ఖతి యతాయం। ఆవుసో। తపోదా సన్దతి సో దహో అచ్ఛోదకో సీతోదకో సాతోదకో సేతకో సుప్పతిత్థో రమణీయో పహూతమచ్ఛకచ్ఛపో చక్కమత్తాని చ పదుమాని పుప్ఫన్తీతి॥ అథ చ పనాయం తపోదా కుథితా సన్దతి॥ ఉత్తరిమనుస్సధమ్మం ఆయస్మా మహామోగ్గల్లానో ఉల్లపతీతి॥ భగవతో ఏతమత్థం ఆరోచేసుం॥ యతాయం। భిక్ఖవే। తపోదా సన్దతి సో దహో అచ్ఛోదకో సీతోదకో సాతోదకో సేతకో సుప్పతిత్థో రమణీయో పహూతమచ్ఛకచ్ఛపో చక్కమత్తాని చ పదుమాని పుప్ఫన్తి॥ అపి చాయం। భిక్ఖవే। తపోదా ద్విన్నం మహానిరయానం అన్తరికాయ ఆగచ్ఛతి॥ తేనాయం తపోదా కుథితా సన్దతి॥ సచ్చం। భిక్ఖవే। మోగ్గల్లానో ఆహ॥ అనాపత్తి। భిక్ఖవే। మోగ్గల్లానస్సాతి॥>
      text <తేన ఖో పన సమయేన రాజా మాగధో సేనియో బిమ్బిసారో లిచ్ఛవీహి సద్ధిం సఙ్గామేన్తో పభగ్గో అహోసి॥ అథ రాజా పచ్ఛా సేనం సఙ్కడ్ఢిత్వా లిచ్ఛవయో పరాజేసి॥ సఙ్గామే చ నన్ది చరతి రఞ్ఞా లిచ్ఛవీ పభగ్గాతి॥ అథ ఖో ఆయస్మా మహామోగ్గల్లానో భిక్ఖూ ఆమన్తేసి రాజా। ఆవుసో। లిచ్ఛవీహి పభగ్గోతి॥ భిక్ఖూ ఉజ్ఝాయన్తి ఖియ్యన్తి విపాచేన్తి కథఞ్హి నామ ఆయస్మా మహామోగ్గల్లానో ఏవం వక్ఖతి రాజా। ఆవుసో। లిచ్ఛవీహి పభగ్గోతి॥ సఙ్గామే చ నన్దిం చరతి రఞ్ఞా లిచ్ఛవీ పభగ్గాతి॥ ఉత్తరిమనుస్సధమ్మం ఆయస్మా మహామోగ్గల్లానో ఉల్లపతీతి॥ భగవతో ఏతమత్థం ఆరోచేసుం॥ పఠమం। భిక్ఖవే। రాజా లిచ్ఛవీహి పభగ్గో॥ అథ రాజా పచ్ఛా సేనం సఙ్కడ్ఢిత్వా లిచ్ఛవయో పరాజేసి॥ సచ్చం। భిక్ఖవే। మోగ్గల్లానో ఆహ॥ అనాపత్తి। భిక్ఖవే। మోగ్గల్లానస్సాతి॥>
      text <౨౩౨>, <అథ ఖో ఆయస్మా మహామోగ్గల్లానో భిక్ఖూ ఆమన్తేసి ఇధాహం। ఆవుసో। సప్పినికాయ నదియా తీరే ఆనేఞ్జం సమాధిం సమాపన్నో నాగానం ఓగయ్హ ఉత్తరన్తానం కోఞ్చం కరోన్తానం సద్దం అస్సోసిన్తి॥ భిక్ఖూ ఉజ్ఝాయన్తి ఖియ్యన్తి విపాచేన్తి కథఞ్హి నామ ఆయస్మా మహామోగ్గల్లానో ఆనేఞ్జం సమాధిం సమాపన్నో సద్దం సోస్సతి॥ ఉత్తరిమనుస్సధమ్మం ఆయస్మా మహామోగ్గల్లానో ఉల్లపతీతి॥ భగవతో ఏతమత్థం ఆరోచేసుం॥ అత్థేసో। భిక్ఖవే। సమాధి సో చ ఖో అపరిసుద్ధో॥ సచ్చం। భిక్ఖవే। మోగ్గల్లానో ఆహ॥ అనాపత్తి। భిక్ఖవే। మోగ్గల్లానస్సాతి॥>
      text <అథ ఖో ఆయస్మా సోభితో భిక్ఖూ ఆమన్తేసి అహం। ఆవుసో। పఞ్చ కప్పసతాని అనుస్సరామీతి॥ భిక్ఖూ ఉజ్ఝాయన్తి ఖియ్యన్తి విపాచేన్తి కథఞ్హి నామ ఆయస్మా సోభితో ఏవం వక్ఖతి అహం। ఆవుసో। పఞ్చ కప్పసతాని అనుస్సరామీతి॥ ఉత్తరిమనుస్సధమ్మం ఆయస్మా సోభితో ఉల్లపతీతి॥ భగవతో ఏతమత్థం ఆరోచేసుం॥ అత్థేసా। భిక్ఖవే। సోభితస్స॥ సా చ ఖో ఏకాయేవ జాతి॥ సచ్చం। భిక్ఖవే। సోభితో ఆహ॥ అనాపత్తి। భిక్ఖవే। సోభితస్సాతి॥>
      stand <చతుత్థపారాజికం సమత్తం॥>
      text <౨౩౩>, <ఉద్దిట్ఠా ఖో ఆయస్మన్తో చత్తారో పారాజికా ధమ్మా। యేసం భిక్ఖు అఞ్ఞతరం వా అఞ్ఞతరం వా ఆపజ్జిత్వా న లభతి భిక్ఖూహి సద్ధిం సంవాసం। యథా పురే తథా పచ్ఛా। పారాజికో హోతి అసంవాసో॥ తత్థాయస్మన్తే పుచ్ఛామి కచ్చిత్థ పరిసుద్ధా॥ దుతియమ్పి పుచ్ఛామి కచ్చిత్థ పరిసుద్ధా॥ తతియమ్పి పుచ్ఛామి కచ్చిత్థ పరిసుద్ధా॥ పరిసుద్ధేత్థాయస్మన్తో। తస్మా తుణ్హీ। ఏవమేతం ధారయామీతి॥>
      stand <పారాజికం నిట్ఠితం॥>
      stand <తస్సుద్దానం>
      stand <పారాజికకణ్డం నిట్ఠితం॥>
