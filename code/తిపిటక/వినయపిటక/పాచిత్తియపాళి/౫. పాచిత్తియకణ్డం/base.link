text <౫॥ పాచిత్తియకణ్డం>
  text <౧॥ లసుణవగ్గో>
    text <౧॥ పఠమసిక్ఖాపదం>
      stand <ఇమే ఖో పనాయ్యాయో ఛసట్ఠిసతా పాచిత్తియా>
      stand <ధమ్మా ఉద్దేసం ఆగచ్ఛన్తి॥>
      text <౭౯౩>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అఞ్ఞతరేన ఉపాసకేన భిక్ఖునిసఙ్ఘో లసుణేన పవారితో హోతి యాసం అయ్యానం లసుణేన అత్థో। అహం లసుణేనాతి॥ ఖేత్తపాలో చ ఆణత్తో హోతి సచే భిక్ఖునియో ఆగచ్ఛన్తి। ఏకమేకాయ భిక్ఖునియా ద్వేతయో భణ్డికే దేహీతి॥ తేన ఖో పన సమయేన సావత్థియం ఉస్సవో హోతి॥ యథాభతం లసుణం పరిక్ఖయం అగమాసి॥ భిక్ఖునియో తం ఉపాసకం ఉపసఙ్కమిత్వా ఏతదవోచుం లసుణేన। ఆవుసో। అత్థోతి॥ నత్థాయ్యే॥ యథాభతం లసుణం పరిక్ఖీణం॥ ఖేత్తం గచ్ఛథాతి॥ థుల్లనన్దా భిక్ఖునీ ఖేత్తం గన్త్వా న మత్తం జానిత్వా బహుం లసుణం హరాపేసి॥ ఖేత్తపాలో ఉజ్ఝాయతి ఖియ్యతి విపాచేతి కథఞ్హి నామ భిక్ఖునియో న మత్తం జానిత్వా బహుం లసుణం హరాపేస్సన్తీతి॥ అస్సోసుం ఖో భిక్ఖునియో తస్స ఖేత్తపాలస్స ఉజ్ఝాయన్తస్స ఖియ్యన్తస్స విపాచేన్తస్స॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా న మత్తం జానిత్వా బహుం లసుణం హరాపేస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ న మత్తం జానిత్వా బహుం లసుణం హరాపేతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ న మత్తం జానిత్వా బహుం లసుణం హరాపేస్సతి॥ నేతం। భిక్ఖవే। అప్పసన్నానం వా పసాదాయ…పే॰… ధమ్మిం కథం కత్వా భిక్ఖూ ఆమన్తేసి>
      text <భూతపుబ్బం। భిక్ఖవే। థుల్లనన్దా భిక్ఖునీ అఞ్ఞతరస్స బ్రాహ్మణస్స పజాపతి అహోసి॥ తిస్సో చ ధీతరో నన్దా। నన్దవతీ। సున్దరీనన్దా॥ అథ ఖో। భిక్ఖవే। సో బ్రాహ్మణో కాలఙ్కత్వా అఞ్ఞతరం హంసయోనిం ఉపపజ్జి॥ తస్స సబ్బసోవణ్ణమయా పత్తా అహేసుం॥ సో తాసం ఏకేకం పత్తం దేతి॥ అథ ఖో। భిక్ఖవే। థుల్లనన్దా భిక్ఖునీ అయం హంసో అమ్హాకం ఏకేకం పత్తం దేతీతి తం హంసరాజం గహేత్వా నిప్పత్తం అకాసి॥ తస్స పున జాయమానా పత్తా సేతా సమ్పజ్జింసు॥ తదాపి। భిక్ఖవే। థుల్లనన్దా భిక్ఖునీ అతిలోభేన సువణ్ణా పరిహీనా॥ ఇదాని లసుణా పరిహాయిస్సతీతి॥>
      block
        text <యం లద్ధం తేన తుట్ఠబ్బం। అతిలోభో హి పాపకో।>
        text <హంసరాజం గహేత్వాన। సువణ్ణా పరిహాయథాతి॥>
      text <అథ ఖో భగవా థుల్లనన్దం భిక్ఖునిం అనేకపరియాయేన విగరహిత్వా దుబ్భరతాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౭౯౪>, <యా పన భిక్ఖునీ లసుణం ఖాదేయ్య పాచిత్తియన్తి॥>
      text <౭౯౫>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <లసుణం నామ మాగధకం వుచ్చతి॥>
      text <ఖాదిస్సామీతి పటిగ్గణ్హాతి। ఆపత్తి దుక్కటస్స॥ అజ్ఝోహారే అజ్ఝోహారే ఆపత్తి పాచిత్తియస్స॥>
      text <౭౯౬>, <లసుణే లసుణసఞ్ఞా ఖాదతి। ఆపత్తి పాచిత్తియస్స॥ లసుణే వేమతికా ఖాదతి। ఆపత్తి పాచిత్తియస్స॥ లసుణే అలసుణసఞ్ఞా ఖాదతి। ఆపత్తి పాచిత్తియస్స॥>
      text <అలసుణే లసుణసఞ్ఞా ఖాదతి। ఆపత్తి దుక్కటస్స॥ అలసుణే వేమతికా ఖాదతి। ఆపత్తి దుక్కటస్స॥ అలసుణే అలసుణసఞ్ఞా ఖాదతి। అనాపత్తి॥>
      text <౭౯౭>, <అనాపత్తి పలణ్డుకే। భఞ్జనకే। హరీతకే। చాపలసుణే। సూపసమ్పాకే। మంససమ్పాకే। తేలసమ్పాకే। సాళవే। ఉత్తరిభఙ్గే। ఉమ్మత్తికాయ। ఆదికమ్మికాయాతి॥>
      stand <పఠమసిక్ఖాపదం నిట్ఠితం॥>
    text <౨॥ దుతియసిక్ఖాపదం>
      text <౭౯౮>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన ఛబ్బగ్గియా భిక్ఖునియో సమ్బాధే లోమం సంహరాపేత్వా అచిరవతియా నదియా వేసియాహి సద్ధిం నగ్గా ఏకతిత్థే నహాయన్తి॥ వేసియా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో సమ్బాధే లోమం సంహరాపేస్సన్తి। సేయ్యథాపి గిహినియో కామభోగినియోతి॥ అస్సోసుం ఖో భిక్ఖునియో తాసం వేసియానం ఉజ్ఝాయన్తీనం ఖియ్యన్తీనం విపాచేన్తీనం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ ఛబ్బగ్గియా భిక్ఖునియో సమ్బాధే లోమం సంహరాపేస్సన్తీతి…పే॰… సచ్చం కిర। భిక్ఖవే। ఛబ్బగ్గియా భిక్ఖునియో సమ్బాధే లోమం సంహరాపేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। ఛబ్బగ్గియా భిక్ఖునియో సమ్బాధే లోమం సంహరాపేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౭౯౯>, <యా పన భిక్ఖునీ సమ్బాధే లోమం సంహరాపేయ్య। పాచిత్తియన్తి॥>
      text <౮౦౦>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <సమ్బాధో నామ ఉభో ఉపకచ్ఛకా। ముత్తకరణం॥>
      text <సంహరాపేయ్యాతి ఏకమ్పి లోమం సంహరాపేతి। ఆపత్తి పాచిత్తియస్స॥ బహుకేపి లోమే సంహరాపేతి। ఆపత్తి పాచిత్తియస్స॥>
      text <౮౦౧>, <అనాపత్తి ఆబాధపచ్చయా। ఉమ్మత్తికాయ। ఆదికమ్మికాయాతి॥>
      stand <దుతియసిక్ఖాపదం నిట్ఠితం॥>
    text <౩॥ తతియసిక్ఖాపదం>
      text <౮౦౨>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన ద్వే భిక్ఖునియో అనభిరతియా పీళితా ఓవరకం పవిసిత్వా తలఘాతకం కరోన్తి॥ భిక్ఖునియో తేన సద్దేన ఉపధావిత్వా తా భిక్ఖునియో ఏతదవోచుం కిస్స తుమ్హే। అయ్యే। పురిసేన సద్ధిం సమ్పదుస్సథాతి॥ న మయం। అయ్యే। పురిసేన సద్ధిం సమ్పదుస్సామాతి॥ భిక్ఖునీనం ఏతమత్థం ఆరోచేసుం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో తలఘాతకం కరిస్సన్తీతి…పే॰… సచ్చం కిర। భిక్ఖవే। భిక్ఖునియో తలఘాతకం కరోన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో తలఘాతకం కరిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౦౩>, <తలఘాతకే పాచిత్తియన్తి॥>
      text <౮౦౪>, <తలఘాతకం నామ సమ్ఫస్సం సాదియన్తీ అన్తమసో ఉప్పలపత్తేనపి ముత్తకరణే పహారం దేతి। ఆపత్తి పాచిత్తియస్స॥>
      text <౮౦౫>, <అనాపత్తి ఆబాధపచ్చయా। ఉమ్మత్తికాయ। ఆదికమ్మికాయాతి॥>
      stand <తతియసిక్ఖాపదం నిట్ఠితం॥>
    text <౪॥ చతుత్థసిక్ఖాపదం>
      text <౮౦౬>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అఞ్ఞతరా పురాణరాజోరోధా భిక్ఖునీసు పబ్బజితా హోతి॥ అఞ్ఞతరా భిక్ఖునీ అనభిరతియా పీళితా యేన సా భిక్ఖునీ తేనుపసఙ్కమి। ఉపసఙ్కమిత్వా తం భిక్ఖునిం ఏతదవోచ రాజా ఖో। అయ్యే। తుమ్హే చిరాచిరం గచ్ఛతి॥ కథం తుమ్హే ధారేథాతి॥ జతుమట్ఠకేన। అయ్యేతి॥ కిం ఏతం। అయ్యే। జతుమట్ఠకన్తి॥ అథ ఖో సా భిక్ఖునీ తస్సా భిక్ఖునియా జతుమట్ఠకం ఆచిక్ఖి॥ అథ ఖో సా భిక్ఖునీ జతుమట్ఠకం ఆదియిత్వా ధోవితుం విస్సరిత్వా ఏకమన్తం ఛడ్డేసి॥ భిక్ఖునియో మక్ఖికాహి సమ్పరికిణ్ణం పస్సిత్వా ఏవమాహంసు కస్సిదం కమ్మన్తి॥ సా ఏవమాహ మయ్హిదం కమ్మన్తి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునీ జతుమట్ఠకం ఆదియిస్సతీతి…పే॰… సచ్చం కిర। భిక్ఖవే। భిక్ఖునీ జతుమట్ఠకం ఆదియతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునీ జతుమట్ఠకం ఆదియిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౦౭>, <జతుమట్ఠకే పాచిత్తియన్తి॥>
      text <౮౦౮>, <జతుమట్ఠకం నామ జతుమయం కట్ఠమయం పిట్ఠమయం మత్తికామయం॥>
      text <ఆదియేయ్యాతి సమ్ఫస్సం సాదియన్తీ అన్తమసో ఉప్పలపత్తమ్పి ముత్తకరణం పవేసేతి। ఆపత్తి పాచిత్తియస్స॥>
      text <౮౦౯>, <అనాపత్తి ఆబాధపచ్చయా। ఉమ్మత్తికాయ। ఆదికమ్మికాయాతి॥>
      stand <చతుత్థసిక్ఖాపదం నిట్ఠితం॥>
    text <౫॥ పఞ్చమసిక్ఖాపదం>
      text <౮౧౦>, <తేన సమయేన బుద్ధో భగవా సక్కేసు విహరతి కపిలవత్థుస్మిం నిగ్రోధారామే॥ అథ ఖో మహాపజాపతి గోతమీ యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా అధోవాతే అట్ఠాసి దుగ్గన్ధో। భగవా। మాతుగామోతి॥ అథ ఖో భగవా ఆదియన్తు ఖో భిక్ఖునియో ఉదకసుద్ధికన్తి। మహాపజాపతిం గోతమిం ధమ్మియా కథాయ సన్దస్సేసి సమాదపేసి సముత్తేజేసి సమ్పహంసేసి॥ అథ ఖో మహాపజాపతి గోతమీ భగవతా ధమ్మియా కథాయ సన్దస్సితా సమాదపితా సముత్తేజితా సమ్పహంసితా భగవన్తం అభివాదేత్వా పదక్ఖిణం కత్వా పక్కామి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। భిక్ఖునీనం ఉదకసుద్ధికన్తి॥ తేన ఖో పన సమయేన అఞ్ఞతరా భిక్ఖునీ భగవతా ఉదకసుద్ధికా అనుఞ్ఞాతాతి అతిగమ్భీరం ఉదకసుద్ధికం ఆదియన్తీ ముత్తకరణే వణం అకాసి॥ అథ ఖో సా భిక్ఖునీ భిక్ఖునీనం ఏతమత్థం ఆరోచేతి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునీ అతిగమ్భీరం ఉదకసుద్ధికం ఆదియిస్సతీతి…పే॰… సచ్చం కిర। భిక్ఖవే। భిక్ఖునీ అతిగమ్భీరం ఉదకసుద్ధికం ఆదియతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునీ అతిగమ్భీరం ఉదకసుద్ధికం ఆదియిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౧౧>, <ఉదకసుద్ధికం పన భిక్ఖునియా ఆదియమానాయ ద్వఙ్గులపబ్బపరమం ఆదాతబ్బం॥ తం అతిక్కామేన్తియా పాచిత్తియన్తి॥>
      text <౮౧౨>, <ఉదకసుద్ధికం నామ ముత్తకరణస్స ధోవనా వుచ్చతి॥>
      text <ఆదియమానాయాతి ధోవన్తియా॥>
      text <ద్వఙ్గులపబ్బపరమం ఆదాతబ్బన్తి ద్వీసు అఙ్గులేసు ద్వే పబ్బపరమా ఆదాతబ్బా॥>
      text <తం అతిక్కామేన్తియాతి సమ్ఫస్సం సాదియన్తీ అన్తమసో కేసగ్గమత్తమ్పి అతిక్కామేతి। ఆపత్తి పాచిత్తియస్స॥>
      text <౮౧౩>, <అతిరేకద్వఙ్గులపబ్బే అతిరేకసఞ్ఞా ఆదియతి। ఆపత్తి పాచిత్తియస్స॥ అతిరేకద్వఙ్గులపబ్బే వేమతికా ఆదియతి। ఆపత్తి పాచిత్తియస్స॥ అతిరేకద్వఙ్గులపబ్బే ఊనకసఞ్ఞా ఆదియతి। ఆపత్తి పాచిత్తియస్స॥>
      text <ఊనకద్వఙ్గులపబ్బే అతిరేకసఞ్ఞా। ఆపత్తి దుక్కటస్స॥ ఊనకద్వఙ్గులపబ్బే వేమతికా। ఆపత్తి దుక్కటస్స॥ ఊనకద్వఙ్గులపబ్బే ఊనకసఞ్ఞా। అనాపత్తి॥>
      text <౮౧౪>, <అనాపత్తి ద్వఙ్గులపబ్బపరమం ఆదియతి। ఊనకద్వఙ్గులపబ్బపరమం ఆదియతి। ఆబాధపచ్చయా। ఉమ్మత్తికాయ। ఆదికమ్మికాయాతి॥>
      stand <పఞ్చమసిక్ఖాపదం నిట్ఠితం॥>
    text <౬॥ ఛట్ఠసిక్ఖాపదం>
      text <౮౧౫>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన ఆరోహన్తో నామ మహామత్తో భిక్ఖూసు పబ్బజితో హోతి॥ తస్స పురాణదుతియికా భిక్ఖునీసు పబ్బజితా హోతి॥ తేన ఖో పన సమయేన సో భిక్ఖు తస్సా భిక్ఖునియా సన్తికే భత్తవిస్సగ్గం కరోతి॥ అథ ఖో సా భిక్ఖునీ తస్స భిక్ఖునో భుఞ్జన్తస్స పానీయేన చ విధూపనేన చ ఉపతిట్ఠిత్వా అచ్చావదతి॥ అథ ఖో సో భిక్ఖు తం భిక్ఖునిం అపసాదేతి మా। భగిని। ఏవరూపం అకాసి॥ నేతం కప్పతీతి॥ పుబ్బే మం త్వం ఏవఞ్చ ఏవఞ్చ కరోసి। ఇదాని ఏత్తకం న సహసీతి పానీయథాలకం మత్థకే ఆసుమ్భిత్వా విధూపనేన పహారం అదాసి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునీ భిక్ఖుస్స పహారం దస్సతీతి…పే॰… సచ్చం కిర। భిక్ఖవే। భిక్ఖునీ భిక్ఖుస్స పహారం అదాసీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునీ భిక్ఖుస్స పహారం దస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౧౬>, <యా పన భిక్ఖునీ భిక్ఖుస్స భుఞ్జన్తస్స పానీయేన వా విధూపనేన వా ఉపతిట్ఠేయ్య। పాచిత్తియన్తి॥>
      text <౮౧౭>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <భిక్ఖుస్సాతి ఉపసమ్పన్నస్స॥>
      text <భుఞ్జన్తస్సాతి పఞ్చన్నం భోజనానం అఞ్ఞతరం భోజనం భుఞ్జన్తస్స॥>
      text <పానీయం నామ యం కిఞ్చి పానీయం॥>
      text <విధూపనం నామ యా కాచి బీజనీ॥>
      text <ఉపతిట్ఠేయ్యాతి హత్థపాసే తిట్ఠతి। ఆపత్తి పాచిత్తియస్స॥>
      text <౮౧౮>, <ఉపసమ్పన్నే ఉపసమ్పన్నసఞ్ఞా పానీయేన వా విధూపనేన వా ఉపతిట్ఠతి। ఆపత్తి పాచిత్తియస్స॥ ఉపసమ్పన్నే వేమతికా పానీయేన వా విధూపనేన వా ఉపతిట్ఠతి। ఆపత్తి పాచిత్తియస్స॥ ఉపసమ్పన్నే అనుపసమ్పన్నసఞ్ఞా పానీయేన వా విధూపనేన వా ఉపతిట్ఠతి। ఆపత్తి పాచిత్తియస్స॥>
      text <హత్థపాసం విజహిత్వా ఉపతిట్ఠతి। ఆపత్తి దుక్కటస్స॥ ఖాదనీయం ఖాదన్తస్స ఉపతిట్ఠతి। ఆపత్తి దుక్కటస్స॥ అనుపసమ్పన్నస్స ఉపతిట్ఠతి। ఆపత్తి దుక్కటస్స॥ అనుపసమ్పన్నే ఉపసమ్పన్నసఞ్ఞా। ఆపత్తి దుక్కటస్స॥ అనుపసమ్పన్నే వేమతికా। ఆపత్తి దుక్కటస్స॥ అనుపసమ్పన్నే అనుపసమ్పన్నసఞ్ఞా। ఆపత్తి దుక్కటస్స॥>
      text <౮౧౯>, <అనాపత్తి దేతి। దాపేతి। అనుపసమ్పన్నం ఆణాపేతి। ఉమ్మత్తికాయ। ఆదికమ్మికాయాతి॥>
      stand <ఛట్ఠసిక్ఖాపదం నిట్ఠితం॥>
    text <౭॥ సత్తమసిక్ఖాపదం>
      text <౮౨౦>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో సస్సకాలే ఆమకధఞ్ఞం విఞ్ఞాపేత్వా నగరం అతిహరన్తి ద్వారట్ఠానే దేథాయ్యే। భాగన్తి॥ పలిబున్ధేత్వా ముఞ్చింసు॥ అథ ఖో తా భిక్ఖునియో ఉపస్సయం గన్త్వా భిక్ఖునీనం ఏతమత్థం ఆరోచేసుం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ఆమకధఞ్ఞం విఞ్ఞాపేస్సన్తీతి…పే॰… సచ్చం కిర। భిక్ఖవే। భిక్ఖునియో ఆమకధఞ్ఞం విఞ్ఞాపేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో ఆమకధఞ్ఞం విఞ్ఞాపేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౨౧>, <యా పన భిక్ఖునీ ఆమకధఞ్ఞం విఞ్ఞత్వా వా విఞ్ఞాపేత్వా వా భజ్జిత్వా వా భజ్జాపేత్వా వా కోట్టేత్వా వా కోట్టాపేత్వా వా పచిత్వా వా పచాపేత్వా వా భుఞ్జేయ్య। పాచిత్తియన్తి॥>
      text <౮౨౨>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <ఆమకధఞ్ఞం నామ సాలి వీహి యవో గోధుమో కఙ్గు వరకో కుద్రుసకో॥>
      text <విఞ్ఞత్వాతి సయం విఞ్ఞత్వా॥ విఞ్ఞాపేత్వాతి అఞ్ఞం విఞ్ఞాపేత్వా॥>
      text <భజ్జిత్వాతి సయం భజ్జిత్వా॥ భజ్జాపేత్వాతి అఞ్ఞం భజ్జాపేత్వా॥>
      text <కోట్టేత్వాతి సయం కోట్టేత్వా॥ కోట్టాపేత్వాతి అఞ్ఞం కోట్టాపేత్వా॥>
      text <పచిత్వాతి సయం పచిత్వా॥ పచాపేత్వాతి అఞ్ఞం పచాపేత్వా॥>
      text <భుఞ్జిస్సామీతి పటిగ్గణ్హాతి। ఆపత్తి దుక్కటస్స॥ అజ్ఝోహారే అజ్ఝోహారే ఆపత్తి పాచిత్తియస్స॥>
      text <౮౨౩>, <అనాపత్తి ఆబాధపచ్చయా। అపరణ్ణం విఞ్ఞాపేతి। ఉమ్మత్తికాయ। ఆదికమ్మికాయాతి॥>
      stand <సత్తమసిక్ఖాపదం నిట్ఠితం॥>
    text <౮॥ అట్ఠమసిక్ఖాపదం>
      text <౮౨౪>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అఞ్ఞతరో బ్రాహ్మణో నిబ్బిట్ఠరాజభటో తఞ్ఞేవ భటపథం యాచిస్సామీతి సీసం నహాయిత్వా భిక్ఖునుపస్సయం నిస్సాయ రాజకులం గచ్ఛతి॥ అఞ్ఞతరా భిక్ఖునీ కటాహే వచ్చం కత్వా తిరోకుట్టే ఛడ్డేన్తీ తస్స బ్రాహ్మణస్స మత్థకే ఆసుమ్భి॥ అథ ఖో సో బ్రాహ్మణో ఉజ్ఝాయతి ఖియ్యతి విపాచేతి అస్సమణియో ఇమా ముణ్డా బన్ధకినియో॥ కథఞ్హి నామ గూథకటాహం మత్థకే ఆసుమ్భిస్సన్తి॥ ఇమాసం ఉపస్సయం ఝాపేస్సామీతి॥ ఉమ్ముకం గహేత్వా ఉపస్సయం పవిసతి॥ అఞ్ఞతరో ఉపాసకో ఉపస్సయా నిక్ఖమన్తో అద్దస తం బ్రాహ్మణం ఉమ్ముకం గహేత్వా ఉపస్సయం పవిసన్తం॥ దిస్వాన తం బ్రాహ్మణం ఏతదవోచ కిస్స త్వం। భో। ఉమ్ముకం గహేత్వా ఉపస్సయం పవిససీతి॥ ఇమా మం। భో। ముణ్డా బన్ధకినియో గూథకటాహం మత్థకే ఆసుమ్భింసు॥ ఇమాసం ఉపస్సయం ఝాపేస్సామీతి॥ గచ్ఛ। భో బ్రాహ్మణ। మఙ్గలం ఏతం॥ సహస్సం లచ్ఛసి తఞ్చ భటపథన్తి॥ అథ ఖో సో బ్రాహ్మణో సీసం నహాయిత్వా రాజకులం గన్త్వా సహస్సం అలత్థ తఞ్చ భటపథం॥ అథ ఖో సో ఉపాసకో ఉపస్సయం పవిసిత్వా భిక్ఖునీనం ఏతమత్థం ఆరోచేత్వా పరిభాసి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ఉచ్చారం తిరోకుట్టే ఛడ్డేస్సన్తీతి…పే॰… సచ్చం కిర। భిక్ఖవే। భిక్ఖునియో ఉచ్చారం తిరోకుట్టే ఛడ్డేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో ఉచ్చారం తిరోకుట్టే ఛడ్డేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౨౫>, <యా పన భిక్ఖునీ ఉచ్చారం వా పస్సావం వా సఙ్కారం వా విఘాసం వా తిరోకుట్టే వా తిరోపాకారే వా ఛడ్డేయ్య వా ఛడ్డాపేయ్య వా। పాచిత్తియన్తి॥>
      text <౮౨౬>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <ఉచ్చారో నామ గూథో వుచ్చతి॥ పస్సావో నామ ముత్తం వుచ్చతి॥>
      text <సఙ్కారం నామ కచవరం వుచ్చతి॥>
      text <విఘాసం నామ చలకాని వా అట్ఠికాని వా ఉచ్ఛిట్ఠోదకం వా॥>
      text <కుట్టో నామ తయో కుట్టా ఇట్ఠకాకుట్టో। సిలాకుట్టో। దారుకుట్టో॥>
      text <పాకారో నామ తయో పాకారా ఇట్ఠకాపాకారో। సిలాపాకారో। దారుపాకారో॥>
      text <తిరోకుట్టేతి కుట్టస్స పరతో॥ తిరోపాకారేతి పాకారస్స పరతో॥>
      text <ఛడ్డేయ్యాతి సయం ఛడ్డేతి। ఆపత్తి పాచిత్తియస్స॥>
      text <ఛడ్డాపేయ్యాతి అఞ్ఞం ఆణాపేతి। ఆపత్తి దుక్కటస్స॥ సకిం ఆణత్తా బహుకమ్పి ఛడ్డేతి। ఆపత్తి పాచిత్తియస్స॥>
      text <౮౨౭>, <అనాపత్తి ఓలోకేత్వా ఛడ్డేతి। అవళఞ్జే ఛడ్డేతి। ఉమ్మత్తికాయ। ఆదికమ్మికాయాతి॥>
      stand <అట్ఠమసిక్ఖాపదం నిట్ఠితం॥>
    text <౯॥ నవమసిక్ఖాపదం>
      text <౮౨౮>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అఞ్ఞతరస్స బ్రాహ్మణస్స భిక్ఖునూపస్సయం నిస్సాయ యవఖేత్తం హోతి॥ భిక్ఖునియో ఉచ్చారమ్పి పస్సావమ్పి సఙ్కారమ్పి విఘాసమ్పి ఖేత్తే ఛడ్డేన్తి॥ అథ ఖో సో బ్రాహ్మణో ఉజ్ఝాయతి ఖియ్యతి విపాచేతి కథఞ్హి నామ భిక్ఖునియో అమ్హాకం యవఖేత్తం దూసేస్సన్తీతి॥ అస్సోసుం ఖో భిక్ఖునియో తస్స బ్రాహ్మణస్స ఉజ్ఝాయన్తస్స ఖియ్యన్తస్స విపాచేన్తస్స॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ఉచ్చారమ్పి పస్సావమ్పి సఙ్కారమ్పి విఘాసమ్పి హరితే ఛడ్డేస్సన్తీతి…పే॰… సచ్చం కిర। భిక్ఖవే। భిక్ఖునియో ఉచ్చారమ్పి పస్సావమ్పి సఙ్కారమ్పి విఘాసమ్పి హరితే ఛడ్డేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో ఉచ్చారమ్పి పస్సావమ్పి సఙ్కారమ్పి విఘాసమ్పి హరితే ఛడ్డేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౨౯>, <యా పన భిక్ఖునీ ఉచ్చారం వా పస్సావం వా సఙ్కారం వా విఘాసం వా హరితే ఛడ్డేయ్య వా ఛడ్డాపేయ్య వా। పాచిత్తియన్తి॥>
      text <౮౩౦>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <ఉచ్చారో నామ గూథో వుచ్చతి॥ పస్సావో నామ ముత్తం వుచ్చతి॥>
      text <సఙ్కారం నామ కచవరం వుచ్చతి॥>
      text <విఘాసం నామ చలకాని వా అట్ఠికాని వా ఉచ్ఛిట్ఠోదకం వా॥>
      text <హరితం నామ పుబ్బణ్ణం అపరణ్ణం యం మనుస్సానం ఉపభోగపరిభోగం రోపిమం॥>
      text <ఛడ్డేయ్యాతి సయం ఛడ్డేతి। ఆపత్తి పాచిత్తియస్స॥>
      text <ఛడ్డాపేయ్యాతి అఞ్ఞం ఆణాపేతి। ఆపత్తి దుక్కటస్స॥ సకిం ఆణత్తా బహుకమ్పి ఛడ్డేతి। ఆపత్తి పాచిత్తియస్స॥>
      text <౮౩౧>, <హరితే హరితసఞ్ఞా ఛడ్డేతి వా ఛడ్డాపేతి వా। ఆపత్తి పాచిత్తియస్స॥ హరితే వేమతికా ఛడ్డేతి వా ఛడ్డాపేతి వా। ఆపత్తి పాచిత్తియస్స॥ హరితే అహరితసఞ్ఞా ఛడ్డేతి వా ఛడ్డాపేతి వా। ఆపత్తి పాచిత్తియస్స॥>
      text <అహరితే హరితసఞ్ఞా। ఆపత్తి దుక్కటస్స॥ అహరితే వేమతికా। ఆపత్తి దుక్కటస్స॥ అహరితే అహరితసఞ్ఞా। అనాపత్తి॥>
      text <౮౩౨>, <అనాపత్తి ఓలోకేత్వా ఛడ్డేతి। ఖేత్తమరియాదే ఛడ్డేతి సామికే ఆపుచ్ఛిత్వా అపలోకేత్వా ఛడ్డేతి। ఉమ్మత్తికాయ। ఆదికమ్మికాయాతి॥>
      stand <నవమసిక్ఖాపదం నిట్ఠితం॥>
    text <౧౦॥ దసమసిక్ఖాపదం>
      text <౮౩౩>, <తేన సమయేన బుద్ధో భగవా రాజగహే విహరతి వేళువనే కలన్దకనివాపే॥ తేన ఖో పన సమయేన రాజగహే గిరగ్గసమజ్జో హోతి॥ ఛబ్బగ్గియా భిక్ఖునియో గిరగ్గసమజ్జం దస్సనాయ అగమంసు॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో నచ్చమ్పి గీతమ్పి వాదితమ్పి దస్సనాయ గచ్ఛిస్సన్తి। సేయ్యథాపి గిహినియో కామభోగినియోతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ ఛబ్బగ్గియా భిక్ఖునియో నచ్చమ్పి గీతమ్పి వాదితమ్పి దస్సనాయ గచ్ఛిస్సన్తీతి…పే॰… సచ్చం కిర। భిక్ఖవే। ఛబ్బగ్గియా భిక్ఖునియో నచ్చమ్పి గీతమ్పి వాదితమ్పి దస్సనాయ గచ్ఛన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। ఛబ్బగ్గియా భిక్ఖునియో నచ్చమ్పి గీతమ్పి వాదితమ్పి దస్సనాయ గచ్ఛిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౩౪>, <యా పన భిక్ఖునీ నచ్చం వా గీతం వా వాదితం వా దస్సనాయ గచ్ఛేయ్య। పాచిత్తియన్తి॥>
      text <౮౩౫>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <నచ్చం నామ యం కిఞ్చి నచ్చం॥ గీతం నామ యం కిఞ్చి గీతం॥ వాదితం నామ యం కిఞ్చి వాదితం॥>
      text <౮౩౬>, <దస్సనాయ గచ్ఛతి। ఆపత్తి దుక్కటస్స॥ యత్థ ఠితా పస్సతి వా సుణాతి వా। ఆపత్తి పాచిత్తియస్స॥ దస్సనూపచారం విజహిత్వా పునప్పునం పస్సతి వా సుణాతి వా। ఆపత్తి పాచిత్తియస్స॥ ఏకమేకం దస్సనాయ గచ్ఛతి। ఆపత్తి దుక్కటస్స॥ యత్థ ఠితా పస్సతి వా సుణాతి వా। ఆపత్తి పాచిత్తియస్స॥ దస్సనూపచారం విజహిత్వా పునప్పునం పస్సతి వా సుణాతి వా। ఆపత్తి పాచిత్తియస్స॥>
      text <౮౩౭>, <అనాపత్తి ఆరామే ఠితా పస్సతి వా సుణాతి వా। భిక్ఖునియా ఠితోకాసం వా నిసిన్నోకాసం వా నిపన్నోకాసం వా ఆగన్త్వా నచ్చన్తి వా గాయన్తి వా వాదేన్తి వా। పటిపథం గచ్ఛన్తీ పస్సతి వా సుణాతి వా। సతి కరణీయే గన్త్వా పస్సతి వా సుణాతి వా। ఆపదాసు। ఉమ్మత్తికాయ। ఆదికమ్మికాయాతి॥>
      stand <దసమసిక్ఖాపదం నిట్ఠితం॥>
      stand <లసుణవగ్గో పఠమో॥>
  text <౨॥ అన్ధకారవగ్గో>
    text <౧॥ పఠమసిక్ఖాపదం>
      text <౮౩౮>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భద్దాయ కాపిలానియా అన్తేవాసినియా భిక్ఖునియా ఞాతకో పురిసో గామకా సావత్థిం అగమాసి కేనచిదేవ కరణీయేన॥ అథ ఖో సా భిక్ఖునీ తేన పురిసేన సద్ధిం రత్తన్ధకారే అప్పదీపే ఏకేనేకా సన్తిట్ఠతిపి సల్లపతిపి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునీ రత్తన్ధకారే అప్పదీపే పురిసేన సద్ధిం ఏకేనేకా సన్తిట్ఠిస్సతిపి సల్లపిస్సతిపీతి…పే॰… సచ్చం కిర। భిక్ఖవే। భిక్ఖునీ రత్తన్ధకారే అప్పదీపే పురిసేన సద్ధిం ఏకేనేకా సన్తిట్ఠతిపి సల్లపతిపీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునీ రత్తన్ధకారే అప్పదీపే పురిసేన సద్ధిం ఏకేనేకా సన్తిట్ఠిస్సతిపి సల్లపిస్సతిపి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౩౯>, <యా పన భిక్ఖునీ రత్తన్ధకారే అప్పదీపే పురిసేన సద్ధిం ఏకేనేకా సన్తిట్ఠేయ్య వా సల్లపేయ్య వా। పాచిత్తియన్తి॥>
      text <౮౪౦>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <రత్తన్ధకారేతి ఓగ్గతే సూరియే॥ అప్పదీపేతి అనాలోకే॥>
      text <పురిసో నామ మనుస్సపురిసో న యక్ఖో న పేతో న తిరచ్ఛానగతో విఞ్ఞూ పటిబలో సన్తిట్ఠితుం సల్లపితుం॥>
      text <సద్ధిన్తి ఏకతో॥ ఏకేనేకాతి పురిసో చేవ హోతి భిక్ఖునీ చ॥>
      text <సన్తిట్ఠేయ్య వాతి పురిసస్స హత్థపాసే తిట్ఠతి। ఆపత్తి పాచిత్తియస్స॥>
      text <సల్లపేయ్య వాతి పురిసస్స హత్థపాసే ఠితా సల్లపతి। ఆపత్తి పాచిత్తియస్స॥>
      text <హత్థపాసం విజహిత్వా సన్తిట్ఠతి వా సల్లపతి వా। ఆపత్తి దుక్కటస్స॥ యక్ఖేన వా పేతేన వా పణ్డకేన వా తిరచ్ఛానగతమనుస్సవిగ్గహేన వా సద్ధిం సన్తిట్ఠతి వా సల్లపతి వా। ఆపత్తి దుక్కటస్స॥>
      text <౮౪౧>, <అనాపత్తి యో కోచి విఞ్ఞూ దుతియో హోతి। అరహోపేక్ఖా। అఞ్ఞవిహితా సన్తిట్ఠతి వా సల్లపతి వా। ఉమ్మత్తికాయ। ఆదికమ్మికాయాతి॥>
      stand <పఠమసిక్ఖాపదం నిట్ఠితం॥>
    text <౨॥ దుతియసిక్ఖాపదం>
      text <౮౪౨>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భద్దాయ కాపిలానియా అన్తేవాసినియా భిక్ఖునియా ఞాతకో పురిసో గామకా సావత్థిం అగమాసి కేనచిదేవ కరణీయేన॥ అథ ఖో సా భిక్ఖునీ భగవతా పటిక్ఖిత్తం రత్తన్ధకారే అప్పదీపే పురిసేన సద్ధిం ఏకేనేకా సన్తిట్ఠితుం సల్లపితున్తి తేనేవ పురిసేన సద్ధిం పటిచ్ఛన్నే ఓకాసే ఏకేనేకా సన్తిట్ఠతిపి సల్లపతిపి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునీ పటిచ్ఛన్నే ఓకాసే పురిసేన సద్ధిం ఏకేనేకా సన్తిట్ఠిస్సతిపి సల్లపిస్సతిపీతి…పే॰… సచ్చం కిర। భిక్ఖవే। భిక్ఖునీ పటిచ్ఛన్నే ఓకాసే పురిసేన సద్ధిం ఏకేనేకా సన్తిట్ఠతిపి సల్లపతిపీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునీ పటిచ్ఛన్నే ఓకాసే పురిసేన సద్ధిం ఏకేనేకా సన్తిట్ఠిస్సతిపి సల్లపిస్సతిపి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౪౩>, <యా పన భిక్ఖునీ పటిచ్ఛన్నే ఓకాసే పురిసేన సద్ధిం ఏకేనేకా సన్తిట్ఠేయ్య వా సల్లపేయ్య వా। పాచిత్తియన్తి॥>
      text <౮౪౪>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <పటిచ్ఛన్నో నామ ఓకాసో కుట్టేన వా కవాటేన వా కిలఞ్జేన వా సాణిపాకారేన వా రుక్ఖేన వా థమ్భేన వా కోత్థళియా వా యేన కేనచి పటిచ్ఛన్నో హోతి॥>
      text <పురిసో నామ మనుస్సపురిసో న యక్ఖో న పేతో న తిరచ్ఛానగతో విఞ్ఞూ పటిబలో సన్తిట్ఠితుం సల్లపితుం॥>
      text <సద్ధిన్తి ఏకతో॥ ఏకేనేకాతి పురిసో చేవ హోతి భిక్ఖునీ చ॥>
      text <సన్తిట్ఠేయ్య వాతి పురిసస్స హత్థపాసే తిట్ఠతి। ఆపత్తి పాచిత్తియస్స॥>
      text <సల్లపేయ్య వాతి పురిసస్స హత్థపాసే ఠితా సల్లపతి। ఆపత్తి పాచిత్తియస్స॥>
      text <హత్థపాసం విజహిత్వా సన్తిట్ఠతి వా సల్లపతి వా। ఆపత్తి దుక్కటస్స॥ యక్ఖేన వా పేతేన వా పణ్డకేన వా తిరచ్ఛానగతమనుస్సవిగ్గహేన వా సద్ధిం సన్తిట్ఠతి వా సల్లపతి వా। ఆపత్తి దుక్కటస్స॥>
      text <౮౪౫>, <అనాపత్తి యో కోచి విఞ్ఞూ దుతియో హోతి। అరహోపేక్ఖా। అఞ్ఞవిహితా సన్తిట్ఠతి వా సల్లపతి వా। ఉమ్మత్తికాయ। ఆదికమ్మికాయాతి॥>
      stand <దుతియసిక్ఖాపదం నిట్ఠితం॥>
    text <౩॥ తతియసిక్ఖాపదం>
      text <౮౪౬>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భద్దాయ కాపిలానియా అన్తేవాసినియా భిక్ఖునియా ఞాతకో పురిసో గామకా సావత్థిం అగమాసి కేనచిదేవ కరణీయేన॥ అథ ఖో సా భిక్ఖునీ భగవతా పటిక్ఖిత్తం పటిచ్ఛన్నే ఓకాసే పురిసేన సద్ధిం ఏకేనేకా సన్తిట్ఠితుం సల్లపితున్తి తేనేవ పురిసేన సద్ధిం అజ్ఝోకాసే ఏకేనేకా సన్తిట్ఠతిపి సల్లపతిపి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునీ అజ్ఝోకాసే పురిసేన సద్ధిం ఏకేనేకా సన్తిట్ఠిస్సతిపి సల్లపిస్సతిపీతి…పే॰… సచ్చం కిర। భిక్ఖవే। భిక్ఖునీ అజ్ఝోకాసే పురిసేన సద్ధిం ఏకేనేకా సన్తిట్ఠతిపి సల్లపతిపీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునీ అజ్ఝోకాసే పురిసేన సద్ధిం ఏకేనేకా సన్తిట్ఠిస్సతిపి సల్లపిస్సతిపి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౪౭>, <యా పన భిక్ఖునీ అజ్ఝోకాసే పురిసేన సద్ధిం ఏకేనేకా సన్తిట్ఠేయ్య వా సల్లపేయ్య వా। పాచిత్తియన్తి॥>
      text <౮౪౮>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <అజ్ఝోకాసో నామ అప్పటిచ్ఛన్నో హోతి కుట్టేన వా కవాటేన వా కిలఞ్జేన వా సాణిపాకారేన వా రుక్ఖేన వా థమ్భేన వా కోత్థళియా వా। యేన కేనచి అప్పటిచ్ఛన్నో హోతి॥>
      text <పురిసో నామ మనుస్సపురిసో। న యక్ఖో న పేతో న తిరచ్ఛానగతో। విఞ్ఞూ పటిబలో సన్తిట్ఠితుం సల్లపితుం॥>
      text <సద్ధిన్తి ఏకతో॥ ఏకేనేకాతి పురిసో చేవ హోతి భిక్ఖునీ చ॥>
      text <సన్తిట్ఠేయ్య వాతి పురిసస్స హత్థపాసే తిట్ఠతి। ఆపత్తి పాచిత్తియస్స॥>
      text <సల్లపేయ్య వాతి పురిసస్స హత్థపాసే ఠితా సల్లపతి। ఆపత్తి పాచిత్తియస్స॥>
      text <హత్థపాసం విజహిత్వా సన్తిట్ఠతి వా సల్లపతి వా। ఆపత్తి దుక్కటస్స॥ యక్ఖేన వా పేతేన వా పణ్డకేన వా తిరచ్ఛాగతమనుస్సవిగ్గహేన వా సద్ధిం సన్తిట్ఠతి వా సల్లపతి వా। ఆపత్తి దుక్కటస్స॥>
      text <౮౪౯>, <అనాపత్తి యో కోచి విఞ్ఞూ దుతియో హోతి। అరహోపేక్ఖా। అఞ్ఞవిహితా సన్తిట్ఠతి వా సల్లపతి వా। ఉమ్మత్తికాయ। ఆదికమ్మికాయాతి॥>
      stand <తతియసిక్ఖాపదం నిట్ఠితం॥>
    text <౪॥ చతుత్థసిక్ఖాపదం>
      text <౮౫౦>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన థుల్లనన్దా భిక్ఖునీ రథికాయపి బ్యూహేపి సిఙ్ఘాటకేపి పురిసేన సద్ధిం ఏకేనేకా సన్తిట్ఠతిపి సల్లపతిపి నికణ్ణికమ్పి జప్పేతి దుతియికమ్పి భిక్ఖునిం ఉయ్యోజేతి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా రథికాయపి బ్యూహేపి సిఙ్ఘాటకేపి పురిసేన సద్ధిం ఏకేనేకా సన్తిట్ఠిస్సతిపి సల్లపిస్సతిపి నికణ్ణికమ్పి జప్పిస్సతి దుతియికమ్పి భిక్ఖునిం ఉయ్యోజేస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ రథికాయపి బ్యూహేపి సిఙ్ఘాటకేపి పురిసేన సద్ధిం ఏకేనేకా సన్తిట్ఠతిపి సల్లపతిపి నికణ్ణికమ్పి జప్పేతి దుతియికమ్పి భిక్ఖునిం ఉయ్యోజేతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ రథికాయపి బ్యూహేపి సిఙ్ఘాటకేపి పురిసేన సద్ధిం ఏకేనేకా సన్తిట్ఠిస్సతిపి సల్లపిస్సతిపి నికణ్ణికమ్పి జప్పిస్సతి దుతియికమ్పి భిక్ఖునిం ఉయ్యోజేస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౫౧>, <యా పన భిక్ఖునీ రథికాయ వా బ్యూహే వా సిఙ్ఘాటకే వా పురిసేన సద్ధిం ఏకేనేకా సన్తిట్ఠేయ్య వా సల్లపేయ్య వా నికణ్ణికం వా జప్పేయ్య దుతియికం వా భిక్ఖునిం ఉయ్యోజేయ్య। పాచిత్తియన్తి॥>
      text <౮౫౨>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <రథికా నామ రచ్ఛా వుచ్చతి॥ బ్యూహం నామ యేనేవ పవిసన్తి తేనేవ నిక్ఖమన్తి॥ సిఙ్ఘాటకో నామ చచ్చరం వుచ్చతి॥>
      text <పురిసో నామ మనుస్సపురిసో న యక్ఖో న పేతో న తిరచ్ఛానగతో విఞ్ఞూ పటిబలో సన్తిట్ఠితుం సల్లపితుం॥>
      text <సద్ధిన్తి ఏకతో॥ ఏకేనేకాతి పురిసో చేవ హోతి భిక్ఖునీ చ॥>
      text <సన్తిట్ఠేయ్య వాతి పురిసస్స హత్థపాసే తిట్ఠతి। ఆపత్తి పాచిత్తియస్స॥>
      text <సల్లపేయ్య వాతి పురిసస్స హత్థపాసే ఠితా సల్లపతి। ఆపత్తి పాచిత్తియస్స॥>
      text <నికణ్ణికం వా జప్పేయ్యాతి పురిసస్స ఉపకణ్ణకే ఆరోచేతి। ఆపత్తి పాచిత్తియస్స॥>
      text <దుతియికం వా భిక్ఖునిం ఉయ్యోజేయ్యాతి అనాచారం ఆచరితుకామా దుతియికమ్పి భిక్ఖునిం ఉయ్యోజేతి। ఆపత్తి దుక్కటస్స॥ దస్సనూపచారం వా సవనూపచారం వా విజహన్తియా ఆపత్తి దుక్కటస్స॥ విజహితే ఆపత్తి పాచిత్తియస్స॥>
      text <హత్థపాసం విజహిత్వా సన్తిట్ఠతి వా సల్లపతి వా ఆపత్తి దుక్కటస్స॥ యక్ఖేన వా పేతేన వా పణ్డకేన వా తిరచ్ఛానగతమనుస్సవిగ్గహేన వా సద్ధిం సన్తిట్ఠతి వా సల్లపతి వా। ఆపత్తి దుక్కటస్స॥>
      text <౮౫౩>, <అనాపత్తి యో కోచి విఞ్ఞూ దుతియో హోతి। అరహోపేక్ఖా। అఞ్ఞవిహితా సన్తిట్ఠతి వా సల్లపతి వా। న అనాచారం ఆచరితుకామా। సతి కరణీయే దుతియికం భిక్ఖునిం ఉయ్యోజేతి। ఉమ్మత్తికాయ। ఆదికమ్మికాయాతి॥>
      stand <చతుత్థసిక్ఖాపదం నిట్ఠితం॥>
    text <౫॥ పఞ్చమసిక్ఖాపదం>
      text <౮౫౪>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అఞ్ఞతరా భిక్ఖునీ అఞ్ఞతరస్స కులస్స కులూపికా హోతి నిచ్చభత్తికా॥ అథ ఖో సా భిక్ఖునీ పుబ్బణ్హసమయం నివాసేత్వా పత్తచీవరమాదాయ యేన తం కులం తేనుపసఙ్కమి। ఉపసఙ్కమిత్వా ఆసనే నిసీదిత్వా సామికే అనాపుచ్ఛా పక్కామి॥ తస్స కులస్స దాసీ ఘరం సమ్మజ్జన్తీ తం ఆసనం భాజనన్తరికాయ పక్ఖిపి॥ మనుస్సా తం ఆసనం అపస్సన్తా తం భిక్ఖునిం ఏతదవోచుం కహం తం। అయ్యే। ఆసనన్తి॥ నాహం తం। ఆవుసో। ఆసనం పస్సామీతి॥ దేథాయ్యే। తం ఆసనన్తి పరిభాసిత్వా నిచ్చభత్తం పచ్ఛిన్దింసు॥ అథ ఖో తే మనుస్సా ఘరం సోధేన్తా తం ఆసనం భాజనన్తరికాయ పస్సిత్వా తం భిక్ఖునిం ఖమాపేత్వా నిచ్చభత్తం పట్ఠపేసుం॥ అథ ఖో సా భిక్ఖునీ భిక్ఖునీనం ఏతమత్థం ఆరోచేసి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునీ పురేభత్తం కులాని ఉపసఙ్కమిత్వా ఆసనే నిసీదిత్వా సామికే అనాపుచ్ఛా పక్కమిస్సతీతి…పే॰… సచ్చం కిర। భిక్ఖవే। భిక్ఖునీ పురేభత్తం కులాని ఉపసఙ్కమిత్వా ఆసనే నిసీదిత్వా సామికే అనాపుచ్ఛా పక్కమతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే భిక్ఖునీ పురేభత్తం కులాని ఉపసఙ్కమిత్వా ఆసనే నిసీదిత్వా సామికే అనాపుచ్ఛా పక్కమిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౫౫>, <యా పన భిక్ఖునీ పురేభత్తం కులాని ఉపసఙ్కమిత్వా ఆసనే నిసీదిత్వా సామికే అనాపుచ్ఛా పక్కమేయ్య। పాచిత్తియన్తి॥>
      text <౮౫౬>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <పురేభత్తం నామ అరుణుగ్గమనం ఉపాదాయ యావ మజ్ఝన్హికా॥>
      text <కులం నామ చత్తారి కులాని ఖత్తియకులం। బ్రాహ్మణకులం। వేస్సకులం। సుద్దకులం॥ ఉపసఙ్కమిత్వాతి తత్థ గన్త్వా॥>
      text <ఆసనం నామ పల్లఙ్కస్స ఓకాసో వుచ్చతి॥ నిసీదిత్వాతి తస్మిం నిసీదిత్వా॥>
      text <సామికే అనాపుచ్ఛా పక్కమేయ్యాతి యో తస్మిం కులే మనుస్సో విఞ్ఞూ తం అనాపుచ్ఛా అనోవస్సకం అతిక్కామేన్తియా ఆపత్తి పాచిత్తియస్స॥ అజ్ఝోకాసే ఉపచారం అతిక్కామేన్తియా ఆపత్తి పాచిత్తియస్స॥>
      text <౮౫౭>, <అనాపుచ్ఛితే అనాపుచ్ఛితసఞ్ఞా పక్కమతి। ఆపత్తి పాచిత్తియస్స॥ అనాపుచ్ఛితే వేమతికా పక్కమతి। ఆపత్తి పాచిత్తియస్స॥ అనాపుచ్ఛితే ఆపుచ్ఛితసఞ్ఞా పక్కమతి। ఆపత్తి పాచిత్తియస్స॥>
      text <పల్లఙ్కస్స అనోకాసే ఆపత్తి దుక్కటస్స॥ ఆపుచ్ఛితే అనాపుచ్ఛితసఞ్ఞా। ఆపత్తి దుక్కటస్స॥ ఆపుచ్ఛితే వేమతికా। ఆపత్తి దుక్కటస్స॥ ఆపుచ్ఛితే ఆపుచ్ఛితసఞ్ఞా। అనాపత్తి॥>
      text <౮౫౮>, <అనాపత్తి ఆపుచ్ఛా గచ్ఛతి। అసంహారిమే। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <పఞ్చమసిక్ఖాపదం నిట్ఠితం॥>
    text <౬॥ ఛట్ఠసిక్ఖాపదం>
      text <౮౫౯>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన థుల్లనన్దా భిక్ఖునీ పచ్ఛాభత్తం కులాని ఉపసఙ్కమిత్వా సామికే అనాపుచ్ఛా ఆసనే అభినిసీదతిపి అభినిపజ్జతిపి॥ మనుస్సా థుల్లనన్దం భిక్ఖునిం హిరీయమానా ఆసనే నేవ అభినిసీదన్తి న అభినిపజ్జన్తి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా పచ్ఛాభత్తం కులాని ఉపసఙ్కమిత్వా సామికే అనాపుచ్ఛా ఆసనే అభినిసీదిస్సతిపి అభినిపజ్జిస్సతిపీతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా పచ్ఛాభత్తం కులాని ఉపసఙ్కమిత్వా సామికే అనాపుచ్ఛా ఆసనే అభినిసీదిస్సతిపి అభినిపజ్జిస్సతిపీతి…పే॰… సచ్చం కిర। భిక్ఖవే। థుల్లనన్దా భిక్ఖునీ పచ్ఛాభత్తం కులాని ఉపసఙ్కమిత్వా సామికే అనాపుచ్ఛా ఆసనే అభినిసీదతిపి అభినిపజ్జతిపీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ పచ్ఛాభత్తం కులాని ఉపసఙ్కమిత్వా సామికే అనాపుచ్ఛా ఆసనే అభినిసీదిస్సతిపి అభినిపజ్జిస్సతిపి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౬౦>, <యా పన భిక్ఖునీ పచ్ఛాభత్తం కులాని ఉపసఙ్కమిత్వా సామికే అనాపుచ్ఛా ఆసనే అభినిసీదేయ్య వా అభినిపజ్జేయ్య వా। పాచిత్తియన్తి॥>
      text <౮౬౧>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <పచ్ఛాభత్తం నామ మజ్ఝన్హికే వీతివత్తే యావ అత్థఙ్గతే సూరియే॥>
      text <కులం నామ చత్తారి కులాని ఖత్తియకులం। బ్రాహ్మణకులం। వేస్సకులం। సుద్దకులం॥ ఉపసఙ్కమిత్వాతి తత్థ గన్త్వా॥>
      text <సామికే అనాపుచ్ఛాతి యో తస్మిం కులే మనుస్సో సామికో దాతుం। తం అనాపుచ్ఛా॥>
      text <ఆసనం నామ పల్లఙ్కస్స ఓకాసో వుచ్చతి॥>
      text <అభినిసీదేయ్యాతి తస్మిం అభినిసీదతి। ఆపత్తి పాచిత్తియస్స॥>
      text <అభినిపజ్జేయ్యాతి తస్మిం అభినిపజ్జతి। ఆపత్తి పాచిత్తియస్స॥>
      text <౮౬౨>, <అనాపుచ్ఛితే అనాపుచ్ఛితసఞ్ఞా ఆసనే అభినిసీదతి వా అభినిపజ్జతి వా। ఆపత్తి పాచిత్తియస్స॥ అనాపుచ్ఛితే వేమతికా ఆసనే అభినిసీదతి వా అభినిపజ్జతి వా। ఆపత్తి పాచిత్తియస్స॥ అనాపుచ్ఛితే ఆపుచ్ఛితసఞ్ఞా ఆసనే అభినిసీదతి వా అభినిపజ్జతి వా। ఆపత్తి పాచిత్తియస్స॥>
      text <పల్లఙ్కస్స అనోకాసే ఆపత్తి దుక్కటస్స॥ ఆపుచ్ఛితే అనాపుచ్ఛితసఞ్ఞా। ఆపత్తి దుక్కటస్స॥ ఆపుచ్ఛితే వేమతికా। ఆపత్తి దుక్కటస్స॥ ఆపుచ్ఛితే ఆపుచ్ఛితసఞ్ఞా। అనాపత్తి॥>
      text <౮౬౩>, <అనాపత్తి ఆపుచ్ఛా ఆసనే అభినిసీదతి వా అభినిపజ్జతి వా। ధువపఞ్ఞత్తే। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <ఛట్ఠసిక్ఖాపదం నిట్ఠితం॥>
    text <౭॥ సత్తమసిక్ఖాపదం>
      text <౮౬౪>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన సమ్బహులా భిక్ఖునియో కోసలేసు జనపదే సావత్థిం గచ్ఛన్తియో సాయం అఞ్ఞతరం గామం ఉపగన్త్వా అఞ్ఞతరం బ్రాహ్మణకులం ఉపసఙ్కమిత్వా ఓకాసం యాచింసు॥ అథ ఖో సా బ్రాహ్మణీ తా భిక్ఖునియో ఏతదవోచ ఆగమేథ। అయ్యే। యావ బ్రాహ్మణో ఆగచ్ఛతీతి॥ భిక్ఖునియో యావ బ్రాహ్మణో ఆగచ్ఛతీతి సేయ్యం సన్థరిత్వా ఏకచ్చా నిసీదింసు ఏకచ్చా నిపజ్జింసు॥ అథ ఖో సో బ్రాహ్మణో రత్తిం ఆగన్త్వా తం బ్రాహ్మణిం ఏతదవోచ కా ఇమాతి॥ భిక్ఖునియో। అయ్యాతి॥ నిక్కడ్ఢథ ఇమా ముణ్డా బన్ధకినియోతి। ఘరతో నిక్కడ్ఢాపేసి॥ అథ ఖో తా భిక్ఖునియో సావత్థిం గన్త్వా భిక్ఖునీనం ఏతమత్థం ఆరోచేసుం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో వికాలే కులాని ఉపసఙ్కమిత్వా సామికే అనాపుచ్ఛా సేయ్యం సన్థరిత్వా అభినిసీదిస్సన్తిపి అభినిపజ్జిస్సన్తిపీతి…పే॰… సచ్చం కిర। భిక్ఖవే। భిక్ఖునియో వికాలే కులాని ఉపసఙ్కమిత్వా సామికే అనాపుచ్ఛా సేయ్యం సన్థరిత్వా అభినిసీదన్తిపి అభినిపజ్జన్తిపీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో వికాలే కులాని ఉపసఙ్కమిత్వా సామికే అనాపుచ్ఛా సేయ్యం సన్థరిత్వా అభినిసీదిస్సన్తిపి అభినిపజ్జిస్సన్తిపి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౬౫>, <యా పన భిక్ఖునీ వికాలే కులాని ఉపసఙ్కమిత్వా సామికే అనాపుచ్ఛా సేయ్యం సన్థరిత్వా వా సన్థరాపేత్వా వా అభినిసీదేయ్య వా అభినిపజ్జేయ్య వా। పాచిత్తియన్తి॥>
      text <౮౬౬>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <వికాలో నామ అత్థఙ్గతే సూరియే యావ అరుణుగ్గమనా॥>
      text <కులం నామ చత్తారి కులాని ఖత్తియకులం। బ్రాహ్మణకులం। వేస్సకులం సుద్దకులం॥ ఉపసఙ్కమిత్వాతి తత్థ గన్త్వా॥>
      text <సామికే అనాపుచ్ఛాతి యో తస్మిం కులే మనుస్సో సామికో దాతుం। తం అనాపుచ్ఛా॥>
      text <సేయ్యం నామ అన్తమసో పణ్ణసన్థారోపి॥ సన్థరిత్వాతి సయం సన్థరిత్వా॥ సన్థరాపేత్వాతి అఞ్ఞం సన్థరాపేత్వా॥ అభినిసీదేయ్యాతి తస్మిం అభినిసీదతి। ఆపత్తి పాచిత్తియస్స॥ అభినిపజ్జేయ్యాతి తస్మిం అభినిపజ్జతి। ఆపత్తి పాచిత్తియస్స॥>
      text <౮౬౭>, <అనాపుచ్ఛితే అనాపుచ్ఛితసఞ్ఞా సేయ్యం సన్థరిత్వా వా సన్థరాపేత్వా వా అభినిసీదతి వా అభినిపజ్జతి వా। ఆపత్తి పాచిత్తియస్స॥ అనాపుచ్ఛితే వేమతికా సేయ్యం సన్థరిత్వా వా సన్థరాపేత్వా వా అభినిసీదతి వా అభినిపజ్జతి వా। ఆపత్తి పాచిత్తియస్స॥ అనాపుచ్ఛితే ఆపుచ్ఛితసఞ్ఞా సేయ్యం సన్థరిత్వా వా సన్థరాపేత్వా వా అభినిసీదతి వా అభినిపజ్జతి వా। ఆపత్తి పాచిత్తియస్స॥>
      text <ఆపుచ్ఛితే అనాపుచ్ఛితసఞ్ఞా। ఆపత్తి దుక్కటస్స॥ ఆపుచ్ఛితే వేమతికా। ఆపత్తి దుక్కటస్స॥ ఆపుచ్ఛితే ఆపుచ్ఛితసఞ్ఞా। అనాపత్తి॥>
      text <౮౬౮>, <అనాపత్తి ఆపుచ్ఛా సేయ్యం సన్థరిత్వా వా సన్థరాపేత్వా వా అభినిసీదతి వా అభినిపజ్జతి వా। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <సత్తమసిక్ఖాపదం నిట్ఠితం॥>
    text <౮॥ అట్ఠమసిక్ఖాపదం>
      text <౮౬౯>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భద్దాయ కాపిలానియా అన్తేవాసినీ భిక్ఖునీ భద్దం కాపిలానిం సక్కచ్చం ఉపట్ఠేతి॥ భద్దా కాపిలానీ భిక్ఖునియో ఏతదవోచ అయం మం। అయ్యే। భిక్ఖునీ సక్కచం ఉపట్ఠేతి। ఇమిస్సాహం చీవరం దస్సామీతి॥ అథ ఖో సా భిక్ఖునీ దుగ్గహితేన దూపధారితేన పరం ఉజ్ఝాపేసి అహం కిరాయ్యే। అయ్యం న సక్కచ్చం ఉపట్ఠేమి। న కిర మే అయ్యా చీవరం దస్సతీతి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునీ దుగ్గహితేన దూపధారితేన పరం ఉజ్ఝాపేస్సతీతి…పే॰… సచ్చం కిర। భిక్ఖవే। భిక్ఖునీ దుగ్గహితేన దూపధారితేన పరం ఉజ్ఝాపేతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునీ దుగ్గహితేన దూపధారితేన పరం ఉజ్ఝాపేస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౭౦>, <యా పన భిక్ఖునీ దుగ్గహితేన దూపధారితేన పరం ఉజ్ఝాపేయ్య। పాచిత్తియన్తి॥>
      text <౮౭౧>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <దుగ్గహితేనాతి అఞ్ఞథా గహితేన॥>
      text <దూపధారితేనాతి అఞ్ఞథా ఉపధారితేన॥>
      text <పరన్తి ఉపసమ్పన్నం ఉజ్ఝాపేతి। ఆపత్తి పాచిత్తియస్స॥>
      text <౮౭౨>, <ఉపసమ్పన్నాయ ఉపసమ్పన్నసఞ్ఞా ఉజ్ఝాపేతి। ఆపత్తి పాచిత్తియస్స॥ ఉపసమ్పన్నాయ వేమతికా ఉజ్ఝాపేతి। ఆపత్తి పాచిత్తియస్స॥ ఉపసమ్పన్నాయ అనుపసమ్పన్నసఞ్ఞా ఉజ్ఝాపేతి। ఆపత్తి పాచిత్తియస్స॥>
      text <అనుపసమ్పన్నం ఉజ్ఝాపేతి। ఆపత్తి దుక్కటస్స॥ అనుపసమ్పన్నాయ ఉపసమ్పన్నసఞ్ఞా। ఆపత్తి దుక్కటస్స॥ అనుపసమ్పన్నాయ వేమతికా। ఆపత్తి దుక్కటస్స॥ అనుపసమ్పన్నాయ అనుపసమ్పన్నసఞ్ఞా। ఆపత్తి దుక్కటస్స॥>
      text <౮౭౩>, <అనాపత్తి ఉమ్మత్తికాయ। ఆదికమ్మికాయాతి॥>
      stand <అట్ఠమసిక్ఖాపదం నిట్ఠితం॥>
    text <౯॥ నవమసిక్ఖాపదం>
      text <౮౭౪>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో అత్తనో భణ్డకం అపస్సన్తియో చణ్డకాళిం భిక్ఖునిం ఏతదవోచుం అపాయ్యే। అమ్హాకం। భణ్డకం పస్సేయ్యాసీతి॥ చణ్డకాళీ భిక్ఖునీ ఉజ్ఝాయతి ఖియ్యతి విపాచేతి అహమేవ నూన చోరీ। అహమేవ నూన అలజ్జినీ। యా అయ్యాయో అత్తనో భణ్డకం అపస్సన్తియో తా మం ఏవమాహంసు అపాయ్యే। అమ్హాకం భణ్డకం పస్సేయ్యాసీతి॥ సచాహం। అయ్యే। తుమ్హాకం భణ్డకం గణ్హామి। అస్సమణీ హోమి। బ్రహ్మచరియా చవామి। నిరయం ఉపపజ్జామి। యా పన మం అభూతేన ఏవమాహ సాపి అస్సమణీ హోతు। బ్రహ్మచరియా చవతు। నిరయం ఉపపజ్జతూతి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా చణ్డకాళీ అత్తానమ్పి పరమ్పి నిరయేనపి బ్రహ్మచరియేనపి అభిసపిస్సతీతి…పే॰… సచ్చం కిర। భిక్ఖవే। చణ్డకాళీ భిక్ఖునీ అత్తానమ్పి పరమ్పి నిరయేనపి బ్రహ్మచరియేనపి అభిసపతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। చణ్డకాళీ భిక్ఖునీ అత్తానమ్పి పరమ్పి నిరయేనపి బ్రహ్మచరియేనపి అభిసపిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౭౫>, <యా పన భిక్ఖునీ అత్తానం వా పరం వా నిరయేన వా బ్రహ్మచరియేన వా అభిసపేయ్య। పాచిత్తియ్యన్తి॥>
      text <౮౭౬>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <అత్తానన్తి పచ్చత్తం॥ పరన్తి ఉపసమ్పన్నం॥ నిరయేన వా బ్రహ్మచరియేన వా అభిసపతి। ఆపత్తి పాచిత్తియస్స॥>
      text <౮౭౭>, <ఉపసమ్పన్నాయ ఉపసమ్పన్నసఞ్ఞా నిరయేన వా బ్రహ్మచరియేన వా అభిసపతి। ఆపత్తి పాచిత్తియస్స॥ ఉపసమ్పన్నాయ వేమతికా నిరయేన వా బ్రహ్మచరియేన వా అభిసపతి। ఆపత్తి పాచిత్తియస్స॥ ఉపసమ్పన్నాయ అనుపసమ్పన్నసఞ్ఞా నిరయేన వా బ్రహ్మచరియేన వా అభిసపతి। ఆపత్తి పాచిత్తియస్స॥>
      text <తిరచ్ఛానయోనియా వా పేత్తివిసయేన వా మనుస్సదోభగ్గేన వా అభిసపతి। ఆపత్తి దుక్కటస్స॥ అనుపసమ్పన్నం అభిసపతి। ఆపత్తి దుక్కటస్స॥ అనుపసమ్పన్నాయ ఉపసమ్పన్నసఞ్ఞా। ఆపత్తి దుక్కటస్స॥ అనుపసమ్పన్నాయ వేమతికా। ఆపత్తి దుక్కటస్స॥ అనుపసమ్పన్నాయ అనుపసమ్పన్నసఞ్ఞా। ఆపత్తి దుక్కటస్స॥>
      text <౮౭౮>, <అనాపత్తి అత్థపురేక్ఖారాయ। ధమ్మపురేక్ఖారాయ। అనుసాసనిపురేక్ఖారాయ। ఉమ్మత్తికాయ। ఆదికమ్మికాయాతి॥>
      stand <నవమసిక్ఖాపదం నిట్ఠితం॥>
    text <౧౦॥ దసమసిక్ఖాపదం>
      text <౮౭౯>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన చణ్డకాళీ భిక్ఖునీ భిక్ఖునీహి సద్ధిం భణ్డిత్వా అత్తానం వధిత్వా వధిత్వా రోదతి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా చణ్డకాళీ అత్తానం వధిత్వా వధిత్వా రోదిస్సతీతి…పే॰… సచ్చం కిర। భిక్ఖవే। చణ్డకాళీ భిక్ఖునీ అత్తానం వధిత్వా వధిత్వా రోదతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। చణ్డకాళీ భిక్ఖునీ అత్తానం వధిత్వా వధిత్వా రోదిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౮౦>, <యా పన భిక్ఖునీ అత్తానం వధిత్వా వధిత్వా రోదేయ్య। పాచిత్తియన్తి॥>
      text <౮౮౧>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <అత్తానన్తి పచ్చత్తం॥ వధిత్వా వధిత్వా రోదతి। ఆపత్తి పాచిత్తియస్స॥ వధతి న రోదతి। ఆపత్తి దుక్కటస్స॥ రోదతి న వధతి। ఆపత్తి దుక్కటస్స॥>
      text <౮౮౨>, <అనాపత్తి ఞాతిబ్యసనేన వా భోగబ్యసనేన వా రోగబ్యసనేన వా ఫుట్ఠా రోదతి న వధతి। ఉమ్మత్తికాయ। ఆదికమ్మికాయాతి॥>
      stand <దసమసిక్ఖాపదం నిట్ఠితం॥>
      stand <అన్ధకారవగ్గో దుతియో॥>
  text <౩॥ నగ్గవగ్గో>
    text <౧॥ పఠమసిక్ఖాపదం>
      text <౮౮౩>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన సమ్బహులా భిక్ఖునియో అచిరవతియా నదియా వేసియాహి సద్ధిం నగ్గా ఏకతిత్థే నహాయన్తి॥ వేసియా తా భిక్ఖునియో ఉప్పణ్డేసుం కిం ను ఖో నామ తుమ్హాకం। అయ్యే। దహరానం బ్రహ్మచరియం చిణ్ణేన। నను నామ కామా పరిభుఞ్జితబ్బా॥ యదా జిణ్ణా భవిస్సథ తదా బ్రహ్మచరియం చరిస్సథ॥ ఏవం తుమ్హాకం ఉభో అత్థా పరిగ్గహితా భవిస్సన్తీతి॥ భిక్ఖునియో వేసియాహి ఉప్పణ్డియమానా మఙ్కూ అహేసుం॥ అథ ఖో తా భిక్ఖునియో ఉపస్సయం గన్త్వా భిక్ఖునీనం ఏతమత్థం ఆరోచేసుం॥ భిక్ఖునియో భిక్ఖూనం ఏతమత్థం ఆరోచేసుం॥ భిక్ఖూ భగవతో ఏతమత్థం ఆరోచేసుం॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి తేన హి। భిక్ఖవే। భిక్ఖునీనం సిక్ఖాపదం పఞ్ఞపేస్సామి దస అత్థవసే పటిచ్చ సఙ్ఘసుట్ఠుతాయ…పే॰… వినయానుగ్గహాయ॥ ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౮౪>, <యా పన భిక్ఖునీ నగ్గా నహాయేయ్య। పాచిత్తియన్తి॥>
      text <౮౮౫>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <నగ్గా నహాయేయ్యాతి అనివత్థా వా అపారుతా వా నహాయతి। పయోగే దుక్కటం॥ నహానపరియోసానే ఆపత్తి పాచిత్తియస్స॥>
      text <౮౮౬>, <అనాపత్తి అచ్ఛిన్నచీవరికాయ వా నట్ఠచీవరికాయ వా। ఆపదాసు। ఉమ్మత్తికాయ। ఆదికమ్మికాయాతి॥>
      stand <పఠమసిక్ఖాపదం నిట్ఠితం॥>
    text <౨॥ దుతియసిక్ఖాపదం>
      text <౮౮౭>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భగవతా భిక్ఖునీనం ఉదకసాటికా అనుఞ్ఞాతా హోతి॥ ఛబ్బగ్గియా భిక్ఖునియో భగవతా ఉదకసాటికా అనుఞ్ఞాతాతి అప్పమాణికాయో ఉదకసాటికాయో ధారేసుం॥ పురతోపి పచ్ఛతోపి ఆకడ్ఢన్తా ఆహిణ్డన్తి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ ఛబ్బగ్గియా భిక్ఖునియో అప్పమాణికాయో ఉదకసాటికాయో ధారేస్సన్తీతి…పే॰… సచ్చం కిర। భిక్ఖవే। ఛబ్బగ్గియా భిక్ఖునియో అప్పమాణికాయో ఉదకసాటికాయో ధారేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। ఛబ్బగ్గియా భిక్ఖునియో అప్పమాణికాయో ఉదకసాటికాయో ధారేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౮౮>, <ఉదకసాటికం పన భిక్ఖునియా కారయమానాయ పమాణికా కారేతబ్బా॥ తత్రిదం పమాణం దీఘసో చతస్సో విదత్థియో। సుగతవిదత్థియా। తిరియం ద్వే విదత్థియో॥ తం అతిక్కామేన్తియా ఛేదనకం పాచిత్తియన్తి॥>
      text <౮౮౯>, <ఉదకసాటికా నామ యాయ నివత్థా నహాయతి॥>
      text <కారయమానాయాతి కరోన్తియా వా కారాపేన్తియా వా॥>
      text <పమాణికా కారేతబ్బా॥ తత్రిదం పమాణం దీఘసో చతస్సో విదత్థియో। సుగతవిదత్థియా। తిరియం ద్వే విదత్థియో॥ తం అతిక్కామేత్వా కరోతి వా కారాపేతి వా। పయోగే దుక్కటం॥ పటిలాభేన ఛిన్దిత్వా పాచిత్తియం దేసేతబ్బం॥>
      text <౮౯౦>, <అత్తనా విప్పకతం అత్తనా పరియోసాపేతి। ఆపత్తి పాచిత్తియస్స॥ అత్తనా విప్పకతం పరేహి పరియోసాపేతి। ఆపత్తి పాచిత్తియస్స॥ పరేహి విప్పకతం అత్తనా పరియోసాపేతి। ఆపత్తి పాచిత్తియస్స॥ పరేహి విప్పకతం పరేహి పరియోసాపేతి। ఆపత్తి పాచిత్తియస్స॥>
      text <అఞ్ఞస్సత్థాయ కరోతి వా కారాపేతి వా। ఆపత్తి దుక్కటస్స॥ అఞ్ఞేన కతం పటిలభిత్వా పరిభుఞ్జతి। ఆపత్తి దుక్కటస్స॥>
      text <౮౯౧>, <అనాపత్తి పమాణికం కరోతి। ఊనకం కరోతి। అఞ్ఞేన కతం పమాణాతిక్కన్తం పటిలభిత్వా ఛిన్దిత్వా పరిభుఞ్జతి। వితానం వా భూమత్థరణం వా సాణిపాకారం వా భిసిం వా బిబ్బోహనం వా కరోతి। ఉమ్మత్తికాయ। ఆదికమ్మికాయాతి॥>
      stand <దుతియసిక్ఖాపదం నిట్ఠితం॥>
    text <౩॥ తతియసిక్ఖాపదం>
      text <౮౯౨>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అఞ్ఞతరిస్సా భిక్ఖునియా మహగ్ఘే చీవరదుస్సే చీవరం దుక్కటం హోతి దుస్సిబ్బితం॥ థుల్లనన్దా భిక్ఖునీ తం భిక్ఖునిం ఏతదవోచ సున్దరం ఖో ఇదం తే। అయ్యే। చీవరదుస్సం। చీవరఞ్చ ఖో దుక్కటం దుస్సిబ్బితన్తి॥ విసిబ్బేమి। అయ్యే। సిబ్బిస్ససీతి॥ ఆమాయ్యే। సిబ్బిస్సామీతి॥ అథ ఖో సా భిక్ఖునీ తం చీవరం విసిబ్బేత్వా థుల్లనన్దాయ భిక్ఖునియా అదాసి॥ థుల్లనన్దా భిక్ఖునీ సిబ్బిస్సామి సిబ్బిస్సామీతి నేవ సిబ్బతి న సిబ్బాపనాయ ఉస్సుక్కం కరోతి॥ అథ ఖో సా భిక్ఖునీ భిక్ఖునీనం ఏతమత్థం ఆరోచేసి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా భిక్ఖునియా చీవరం విసిబ్బాపేత్వా నేవ సిబ్బిస్సతి న సిబ్బాపనాయ ఉస్సుక్కం కరిస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ భిక్ఖునియా చీవరం విసిబ్బాపేత్వా నేవ సిబ్బతి న సిబ్బాపనాయ ఉస్సుక్కం కరోతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ భిక్ఖునియా చీవరం విసిబ్బాపేత్వా నేవ సిబ్బిస్సతి న సిబ్బాపనాయ ఉస్సుక్కం కరిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౯౩>, <యా పన భిక్ఖునీ భిక్ఖునియా చీవరం విసిబ్బేత్వా వా విసిబ్బాపేత్వా వా సా పచ్ఛా అనన్తరాయికినీ నేవ సిబ్బేయ్య న సిబ్బాపనాయ ఉస్సుక్కం కరేయ్య। అఞ్ఞత్ర చతూహపఞ్చాహా। పాచిత్తియన్తి॥>
      text <౮౯౪>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <భిక్ఖునియాతి అఞ్ఞాయ భిక్ఖునియా॥>
      text <చీవరం నామ ఛన్నం చీవరానం అఞ్ఞతరం చీవరం॥>
      text <విసిబ్బేత్వాతి సయం విసిబ్బేత్వా॥ విసిబ్బాపేత్వాతి అఞ్ఞం విసిబ్బాపేత్వా॥>
      text <సా పచ్ఛా అనన్తరాయికినీతి అసతి అన్తరాయే॥>
      text <నేవ సిబ్బేయ్యాతి న సయం సిబ్బేయ్య॥ న సిబ్బాపనాయ ఉస్సుక్కం కరేయ్యాతి న అఞ్ఞం ఆణాపేయ్య॥>
      text <అఞ్ఞత్ర చతూహపఞ్చాహాతి ఠపేత్వా చతూహపఞ్చాహం॥ నేవ సిబ్బిస్సామి న సిబ్బాపనాయ ఉస్సుక్కం కరిస్సామీతి ధురం నిక్ఖిత్తమత్తే ఆపత్తి పాచిత్తియస్స॥>
      text <౮౯౫>, <ఉపసమ్పన్నాయ ఉపసమ్పన్నసఞ్ఞా చీవరం విసిబ్బేత్వా వా విసిబ్బాపేత్వా వా సా పచ్ఛా అనన్తరాయికినీ నేవ సిబ్బతి న సిబ్బాపనాయ ఉస్సుక్కం కరోతి। అఞ్ఞత్ర చతూహపఞ్చాహా। ఆపత్తి పాచిత్తియస్స॥ ఉపసమ్పన్నాయ వేమతికా చీవరం విసిబ్బేత్వా వా విసిబ్బాపేత్వా వా సా పచ్ఛా అనన్తరాయికినీ నేవ సిబ్బతి న సిబ్బాపనాయ ఉస్సుక్కం కరోతి। అఞ్ఞత్ర చతూహపఞ్చాహా। ఆపత్తి పాచిత్తియస్స॥ ఉపసమ్పన్నాయ అనుపసమ్పన్నసఞ్ఞా చీవరం విసిబ్బేత్వా వా విసిబ్బాపేత్వా వా సా పచ్ఛా అనన్తరాయికినీ నేవ సిబ్బతి న సిబ్బాపనాయ ఉస్సుక్కం కరోతి। అఞ్ఞత్ర చతూహపఞ్చాహా। ఆపత్తి పాచిత్తియస్స॥>
      text <అఞ్ఞం పరిక్ఖారం విసిబ్బేత్వా వా విసిబ్బాపేత్వా వా సా పచ్ఛా అనన్తరాయికినీ నేవ సిబ్బతి న సిబ్బాపనాయ ఉస్సుక్కం కరోతి। అఞ్ఞత్ర చతూహపఞ్చాహా। ఆపత్తి దుక్కటస్స॥ అనుపసమ్పన్నాయ చీవరం వా అఞ్ఞం వా పరిక్ఖారం విసిబ్బేత్వా వా విసిబ్బాపేత్వా వా సా పచ్ఛా అనన్తరాయికినీ నేవ సిబ్బతి న సిబ్బాపనాయ ఉస్సుక్కం కరోతి। అఞ్ఞత్ర చతూహపఞ్చాహా। ఆపత్తి దుక్కటస్స॥ అనుపసమ్పన్నాయ ఉపసమ్పన్నసఞ్ఞా। ఆపత్తి దుక్కటస్స॥ అనుపసమ్పన్నాయ వేమతికా। ఆపత్తి దుక్కటస్స॥ అనుపసమ్పన్నాయ అనుపసమ్పన్నసఞ్ఞా। ఆపత్తి దుక్కటస్స॥>
      text <౮౯౬>, <అనాపత్తి సతి అన్తరాయే। పరియేసిత్వా న లభతి। కరోన్తీ చతూహపఞ్చాహం అతిక్కామేతి। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <తతియసిక్ఖాపదం నిట్ఠితం॥>
    text <౪॥ చతుత్థసిక్ఖాపదం>
      text <౮౯౭>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో భిక్ఖునీనం హత్థే చీవరం నిక్ఖిపిత్వా సన్తరుత్తరేన జనపదచారికం పక్కమన్తి॥ తాని చీవరాని చిరం నిక్ఖిత్తాని కణ్ణకితాని హోన్తి॥ తాని భిక్ఖునియో ఓతాపేన్తి॥ భిక్ఖునియో తా భిక్ఖునియో ఏతదవోచుం కస్సిమాని। అయ్యే। చీవరాని కణ్ణకితానీతి॥ అథ ఖో తా భిక్ఖునియో భిక్ఖునీనం ఏతమత్థం ఆరోచేసుం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో భిక్ఖునీనం హత్థే చీవరం నిక్ఖిపిత్వా సన్తరుత్తరేన జనపదచారికం పక్కమిస్సన్తీతి…పే॰… సచ్చం కిర। భిక్ఖవే। భిక్ఖునియో భిక్ఖునీనం హత్థే చీవరం నిక్ఖిపిత్వా సన్తరుత్తరేన జనపదచారికం పక్కమన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో భిక్ఖునీనం హత్థే చీవరం నిక్ఖిపిత్వా సన్తరుత్తరేన జనపదచారికం పక్కమిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౮౯౮>, <యా పన భిక్ఖునీ పఞ్చాహికం సఙ్ఘాటిచారం అతిక్కామేయ్య। పాచిత్తియన్తి॥>
      text <౮౯౯>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <పఞ్చాహికం సఙ్ఘాటిచారం అతిక్కామేయ్యాతి పఞ్చమం దివసం పఞ్చ చీవరాని నేవ నివాసేతి న పారుపతి న ఓతాపేతి। పఞ్చమం దివసం అతిక్కామేతి। ఆపత్తి పాచిత్తియస్స॥>
      text <౯౦౦>, <పఞ్చాహాతిక్కన్తే అతిక్కన్తసఞ్ఞా। ఆపత్తి పాచిత్తియస్స॥ పఞ్చాహాతిక్కన్తే వేమతికా। ఆపత్తి పాచిత్తియస్స॥ పఞ్చాహాతిక్కన్తే అనతిక్కన్తసఞ్ఞా। ఆపత్తి పాచిత్తియస్స॥>
      text <పఞ్చాహానతిక్కన్తే అతిక్కన్తసఞ్ఞా। ఆపత్తి దుక్కటస్స॥ పఞ్చాహానతిక్కన్తే వేమతికా। ఆపత్తి దుక్కటస్స॥ పఞ్చాహానతిక్కన్తే అనతిక్కన్తసఞ్ఞా। అనాపత్తి॥>
      text <౯౦౧>, <అనాపత్తి పఞ్చమం దివసం పఞ్చ చీవరాని నివాసేతి వా పారుపతి వా ఓతాపేతి వా। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <చతుత్థసిక్ఖాపదం నిట్ఠితం॥>
    text <౫॥ పఞ్చమసిక్ఖాపదం>
      text <౯౦౨>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అఞ్ఞతరా భిక్ఖునీ పిణ్డాయ చరిత్వా అల్లచీవరం పత్థరిత్వా విహారం పావిసి॥ అఞ్ఞతరా భిక్ఖునీ తం చీవరం పారుపిత్వా గామం పిణ్డాయ పావిసి॥ సా నిక్ఖమిత్వా భిక్ఖునియో పుచ్ఛి అపాయ్యే। మయ్హం చీవరం పస్సేయ్యాథాతి॥ భిక్ఖునియో తస్సా భిక్ఖునియా ఏతమత్థం ఆరోచేసుం॥ అథ ఖో సా భిక్ఖునీ ఉజ్ఝాయతి ఖియ్యతి విపాచేతి కథఞ్హి నామ భిక్ఖునీ మయ్హం చీవరం అనాపుచ్ఛా పారుపిస్సతీతి॥ అథ ఖో సా భిక్ఖునీ భిక్ఖునీనం ఏతమత్థం ఆరోచేసి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునీ భిక్ఖునియా చీవరం అనాపుచ్ఛా పారుపిస్సతీతి…పే॰… సచ్చం కిర। భిక్ఖవే। భిక్ఖునీ భిక్ఖునియా చీవరం అనాపుచ్ఛా పారుపతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునీ భిక్ఖునియా చీవరం అనాపుచ్ఛా పారుపిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౦౩>, <యా పన భిక్ఖునీ చీవరసఙ్కమనీయం ధారేయ్య। పాచిత్తియన్తి॥>
      text <౯౦౪>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <చీవరసఙ్కమనీయం నామ ఉపసమ్పన్నాయ పఞ్చన్నం చీవరానం అఞ్ఞతరం చీవరం తస్సా వా అదిన్నం తం వా అనాపుచ్ఛా నివాసేతి వా పారుపతి వా। ఆపత్తి పాచిత్తియస్స॥>
      text <౯౦౫>, <ఉపసమ్పన్నాయ ఉపసమ్పన్నసఞ్ఞా చీవరసఙ్కమనీయం ధారేతి। ఆపత్తి పాచిత్తియస్స॥ ఉపసమ్పన్నాయ వేమతికా చీవరసఙ్కమనీయం ధారేతి। ఆపత్తి పాచిత్తియస్స॥ ఉపసమ్పన్నాయ అనుపసమ్పన్నసఞ్ఞా చీవరసఙ్కమనీయం ధారేతి। ఆపత్తి పాచిత్తియస్స॥>
      text <అనుపసమ్పన్నాయ చీవరసఙ్కమనీయం ధారేతి। ఆపత్తి దుక్కటస్స॥ అనుపసమ్పన్నాయ ఉపసమ్పన్నసఞ్ఞా। ఆపత్తి దుక్కటస్స॥ అనుపసమ్పన్నాయ వేమతికా। ఆపత్తి దుక్కటస్స॥ అనుపసమ్పన్నాయ అనుపసమ్పన్నసఞ్ఞా। ఆపత్తి దుక్కటస్స॥>
      text <౯౦౬>, <అనాపత్తి సా వా దేతి। తం వా ఆపుచ్ఛా నివాసేతి వా పారుపతి వా। అచ్ఛిన్నచీవరికాయ। నట్ఠచీవరికాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <పఞ్చమసిక్ఖాపదం నిట్ఠితం॥>
    text <౬॥ ఛట్ఠసిక్ఖాపదం>
      text <౯౦౭>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన థుల్లనన్దాయ భిక్ఖునియా ఉపట్ఠాకకులం థుల్లనన్దం భిక్ఖునిం ఏతదవోచ భిక్ఖునిసఙ్ఘస్స। అయ్యే। చీవరం దస్సామాతి॥ థుల్లనన్దా భిక్ఖునీ తుమ్హే బహుకిచ్చా బహుకరణీయాతి అన్తరాయం అకాసి॥ తేన ఖో పన సమయేన తస్స కులస్స ఘరం డయ్హతి॥ తే ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా అమ్హాకం దేయ్యధమ్మం అన్తరాయం కరిస్సతి॥ ఉభయేనామ్హ పరిబాహిరా। భోగేహి చ పుఞ్ఞేన చాతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా గణస్స చీవరలాభం అన్తరాయం కరిస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ గణస్స చీవరలాభం అన్తరాయం అకాసీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ గణస్స చీవరలాభం అన్తరాయం కరిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౦౮>, <యా పన భిక్ఖునీ గణస్స చీవరలాభం అన్తరాయం కరేయ్య। పాచిత్తియన్తి॥>
      text <౯౦౯>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <గణో నామ భిక్ఖునిసఙ్ఘో వుచ్చతి॥>
      text <చీవరం నామ ఛన్నం చీవరానం అఞ్ఞతరం చీవరం వికప్పనుపగం పచ్ఛిమం॥>
      text <అన్తరాయం కరేయ్యాతి కథం ఇమే చీవరం న దదేయ్యున్తి అన్తరాయం కరోతి। ఆపత్తి పాచిత్తియస్స॥ అఞ్ఞం పరిక్ఖారం అన్తరాయం కరోతి। ఆపత్తి దుక్కటస్స॥ సమ్బహులానం భిక్ఖునీనం వా ఏకభిక్ఖునియా వా అనుపసమ్పన్నాయ వా చీవరం వా అఞ్ఞం వా పరిక్ఖారం అన్తరాయం కరోతి। ఆపత్తి దుక్కటస్స॥>
      text <౯౧౦>, <అనాపత్తి ఆనిసంసం దస్సేత్వా నివారేతి। ఉమ్మత్తికాయ। ఆదికమ్మికాయాతి॥>
      stand <ఛట్ఠసిక్ఖాపదం నిట్ఠితం॥>
    text <౭॥ సత్తమసిక్ఖాపదం>
      text <౯౧౧>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునిసఙ్ఘస్స అకాలచీవరం ఉప్పన్నం హోతి॥ అథ ఖో భిక్ఖునిసఙ్ఘో తం చీవరం భాజేతుకామో సన్నిపతి॥ తేన ఖో పన సమయేన థుల్లనన్దాయ భిక్ఖునియా అన్తేవాసినియో భిక్ఖునియో పక్కన్తా హోన్తి॥ థుల్లనన్దా భిక్ఖునీ తా భిక్ఖునియో ఏతదవోచ అయ్యే। భిక్ఖునియో పక్కన్తా। న తావ చీవరం భాజీయిస్సతీతి॥ చీవరవిభఙ్గం పటిబాహి॥ భిక్ఖునియో న తావ చీవరం భాజీయిస్సతీతి పక్కమింసు॥ థుల్లనన్దా భిక్ఖునీ అన్తేవాసినీసు భిక్ఖునీసు ఆగతాసు తం చీవరం భాజాపేసి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా ధమ్మికం చీవరవిభఙ్గం పటిబాహిస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ ధమ్మికం చీవరవిభఙ్గం పటిబాహతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ ధమ్మికం చీవరవిభఙ్గం పటిబాహిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౧౨>, <యా పన భిక్ఖునీ ధమ్మికం చీవరవిభఙ్గం పటిబాహేయ్య। పాచిత్తియన్తి॥>
      text <౯౧౩>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <ధమ్మికోనామ చీవరవిభఙ్గో సమగ్గో భిక్ఖునిసఙ్ఘో సన్నిపతిత్వా భాజేతి॥>
      text <పటిబాహేయ్యాతి కథం ఇమం చీవరం న భాజేయ్యాతి పటిబాహతి। ఆపత్తి పాచిత్తియస్స॥>
      text <౯౧౪>, <ధమ్మికే ధమ్మికసఞ్ఞా పటిబాహతి। ఆపత్తి పాచిత్తియస్స॥ ధమ్మికే వేమతికా పటిబాహతి। ఆపత్తి దుక్కటస్స॥ ధమ్మికే అధమ్మికసఞ్ఞా పటిబాహతి। అనాపత్తి॥ అధమ్మికే ధమ్మికసఞ్ఞా। ఆపత్తి దుక్కటస్స॥ అధమ్మికే వేమతికా। ఆపత్తి దుక్కటస్స॥ అధమ్మికే అధమ్మికసఞ్ఞా। అనాపత్తి॥>
      text <౯౧౫>, <అనాపత్తి ఆనిసంసం దస్సేత్వా పటిబాహతి। ఉమ్మత్తికాయ। ఆదికమ్మికాయాతి॥>
      stand <సత్తమసిక్ఖాపదం నిట్ఠితం॥>
    text <౮॥ అట్ఠమసిక్ఖాపదం>
      text <౯౧౬>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన థుల్లనన్దా భిక్ఖునీ నటానమ్పి నటకానమ్పి లఙ్ఘకానమ్పి సోకజ్ఝాయికానమ్పి కుమ్భథూణికానమ్పి సమణచీవరం దేతి మయ్హం పరిసతి వణ్ణం భాసథాతి॥ నటాపి నటకాపి లఙ్ఘకాపి సోకజ్ఝాయికాపి కుమ్భథూణికాపి థుల్లనన్దాయ భిక్ఖునియా పరిసతి వణ్ణం భాసన్తి అయ్యా థుల్లనన్దా బహుస్సుతా భాణికా విసారదా పట్టా ధమ్మిం కథం కాతుం। దేథ అయ్యాయ। కరోథ అయ్యాయాతి॥ యా తా భిక్ఖునియో అప్పిచ్ఛా। తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా అగారికస్స సమణచీవరం దస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ అగారికస్స సమణచీవరం దేతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ అగారికస్స సమణచీవరం దస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౧౭>, <యా పన భిక్ఖునీ అగారికస్స వా పరిబ్బాజకస్స వా పరిబ్బాజికాయ వా సమణచీవరం దదేయ్య। పాచిత్తియన్తి॥>
      text <౯౧౮>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <అగారికో నామ యో కోచి అగారం అజ్ఝావసతి॥>
      text <పరిబ్బాజకో నామ భిక్ఖుఞ్చ సామణేరఞ్చ ఠపేత్వా యో కోచి పరిబ్బాజకసమాపన్నో॥>
      text <పరిబ్బాజికా నామ భిక్ఖునిఞ్చ సిక్ఖమానఞ్చ సామణేరిఞ్చ ఠపేత్వా యా కాచి పరిబ్బాజికసమాపన్నా॥>
      text <సమణచీవరం నామ కప్పకతం వుచ్చతి॥ దేతి। ఆపత్తి పాచిత్తియస్స॥>
      text <౯౧౯>, <అనాపత్తి మాతాపితూనం దేతి। తావకాలికం దేతి। ఉమ్మత్తికాయ। ఆదికమ్మికాయాతి॥>
      stand <అట్ఠమసిక్ఖాపదం నిట్ఠితం॥>
    text <౯॥ నవమసిక్ఖాపదం>
      text <౯౨౦>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన థుల్లనన్దాయ భిక్ఖునియా ఉపట్ఠాకకులం థుల్లనన్దం భిక్ఖునిం ఏతదవోచ సచే మయం। అయ్యే। సక్కోమ। భిక్ఖునిసఙ్ఘస్స చీవరం దస్సామాతి॥ తేన ఖో పన సమయేన వస్సంవుట్ఠా భిక్ఖునియో చీవరం భాజేతుకామా సన్నిపతింసు॥ థుల్లనన్దా భిక్ఖునీ తా భిక్ఖునియో ఏతదవోచ ఆగమేథ। అయ్యే। అత్థి భిక్ఖునిసఙ్ఘస్స చీవరపచ్చాసాతి॥ భిక్ఖునియో థుల్లనన్దం భిక్ఖునిం ఏతదవోచుం గచ్ఛాయ్యే। తం చీవరం జానాహీతి॥ థుల్లనన్దా భిక్ఖునీ యేన తం కులం తేనుపసఙ్కమి। ఉపసఙ్కమిత్వా తే మనుస్సే ఏతదవోచ దేథావుసో। భిక్ఖునిసఙ్ఘస్స చీవరన్తి॥ న మయం। అయ్యే। సక్కోమ భిక్ఖునిసఙ్ఘస్స చీవరం దాతున్తి॥ థుల్లనన్దా భిక్ఖునీ భిక్ఖునీనం ఏతమత్థం ఆరోచేసి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా దుబ్బలచీవరపచ్చాసాయ చీవరకాలసమయం అతిక్కామేస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ దుబ్బలచీవరపచ్చాసాయ చీవరకాలసమయం అతిక్కామేతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ దుబ్బలచీవరపచ్చాసాయ చీవరకాలసమయం అతిక్కామేస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౨౧>, <యా పన భిక్ఖునీ దుబ్బలచీవరపచ్చాసాయ చీవరకాలసమయం అతిక్కామేయ్య। పాచిత్తియన్తి॥>
      text <౯౨౨>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <దుబ్బలచీవరపచ్చాసా నామ సచే మయం సక్కోమ। దస్సామ కరిస్సామాతి వాచా భిన్నా హోతి॥>
      text <చీవరకాలసమయో నామ అనత్థతే కథినే వస్సానస్స పచ్ఛిమో మాసో। అత్థతే కథినే పఞ్చ మాసా॥>
      text <చీవరకాలసమయం అతిక్కామేయ్యాతి అనత్థతే కథినే వస్సానస్స పచ్ఛిమం దివసం అతిక్కామేతి। ఆపత్తి పాచిత్తియస్స॥ అత్థతే కథినే కథినుద్ధారదివసం అతిక్కామేతి। ఆపత్తి పాచిత్తియస్స॥>
      text <౯౨౩>, <దుబ్బలచీవరే దుబ్బలచీవరసఞ్ఞా చీవరకాలసమయం అతిక్కామేతి। ఆపత్తి పాచిత్తియస్స॥ దుబ్బలచీవరే వేమతికా చీవరకాలసమయం అతిక్కామేతి। ఆపత్తి దుక్కటస్స॥ దుబ్బలచీవరే అదుబ్బలచీవరసఞ్ఞా చీవరకాలసమయం అతిక్కామేతి। అనాపత్తి॥>
      text <అదుబ్బలచీవరే దుబ్బలచీవరసఞ్ఞా। ఆపత్తి దుక్కటస్స॥ అదుబ్బలచీవరే వేమతికా। ఆపత్తి దుక్కటస్స॥ అదుబ్బలచీవరే అదుబ్బలచీవరసఞ్ఞా। అనాపత్తి॥>
      text <౯౨౪>, <అనాపత్తి ఆనిసంసం దస్సేత్వా నివారేతి। ఉమ్మత్తికాయ। ఆదికమ్మికాయాతి॥>
      stand <నవమసిక్ఖాపదం నిట్ఠితం॥>
    text <౧౦॥ దసమసిక్ఖాపదం>
      text <౯౨౫>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అఞ్ఞతరేన ఉపాసకేన సఙ్ఘం ఉద్దిస్స విహారో కారాపితో హోతి॥ సో తస్స విహారస్స మహే ఉభతోసఙ్ఘస్స అకాలచీవరం దాతుకామో హోతి॥ తేన ఖో పన సమయేన ఉభతోసఙ్ఘస్స కథినం అత్థతం హోతి॥ అథ ఖో సో ఉపాసకో సఙ్ఘం ఉపసఙ్కమిత్వా కథినుద్ధారం యాచి॥ భగవతో ఏతమత్థం ఆరోచేసుం॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। కథినం ఉద్ధరితుం॥ ఏవఞ్చ పన భిక్ఖవే కథినం ఉద్ధరితబ్బం॥ బ్యత్తేన భిక్ఖునా పటిబలేన సఙ్ఘో ఞాపేతబ్బో>
      text <౯౨౬>, <సుణాతు మే। భన్తే। సఙ్ఘో॥ యది సఙ్ఘస్స పత్తకల్లం। సఙ్ఘో కథినం ఉద్ధరేయ్య॥ ఏసా ఞత్తి॥>
      text <సుణాతు మే। భన్తే। సఙ్ఘో॥ సఙ్ఘో కథినం ఉద్ధరతి॥ యస్సాయస్మతో ఖమతి కథినస్స ఉద్ధారో। సో తుణ్హస్స। యస్స నక్ఖమతి। సో భాసేయ్య॥>
      text <ఉబ్భతం సఙ్ఘేన కథినం। ఖమతి సఙ్ఘస్స। తస్మా తుణ్హీ। ఏవమేతం ధారయామీతి॥>
      text <౯౨౭>, <అథ ఖో సో ఉపాసకో భిక్ఖునిసఙ్ఘం ఉపసఙ్కమిత్వా కథినుద్ధారం యాచి॥ థుల్లనన్దా భిక్ఖునీ చీవరం అమ్హాకం భవిస్సతీతి కథినుద్ధారం పటిబాహి॥ అథ ఖో సో ఉపాసకో ఉజ్ఝాయతి ఖియ్యతి విపాచేతి కథఞ్హి నామ భిక్ఖునియో అమ్హాకం కథినుద్ధారం న దస్సన్తీతి॥ అస్సోసుం ఖో భిక్ఖునియో తస్స ఉపాసకస్స ఉజ్ఝాయన్తస్స ఖియ్యన్తస్స విపాచేన్తస్స॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా ధమ్మికం కథినుద్ధారం పటిబాహిస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ ధమ్మికం కథినుద్ధారం పటిబాహతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ ధమ్మికం కథినుద్ధారం పటిబాహిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౨౮>, <యా పన భిక్ఖునీ ధమ్మికం కథినుద్ధారం పటిబాహేయ్య। పాచిత్తియన్తి॥>
      text <౯౨౯>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <ధమ్మికో నామ కథినుద్ధారో సమగ్గో భిక్ఖునిసఙ్ఘో సన్నిపతిత్వా ఉద్ధరతి॥>
      text <పటిబాహేయ్యాతి కథం ఇదం కథినం న ఉద్ధరేయ్యాతి పటిబాహతి। ఆపత్తి పాచిత్తియస్స॥>
      text <౯౩౦>, <ధమ్మికే ధమ్మికసఞ్ఞా పటిబాహతి। ఆపత్తి పాచిత్తియస్స॥ ధమ్మికే వేమతికా పటిబాహతి। ఆపత్తి దుక్కటస్స॥ ధమ్మికే అధమ్మికసఞ్ఞా పటిబాహతి। అనాపత్తి॥ అధమ్మికే ధమ్మికసఞ్ఞా। ఆపత్తి దుక్కటస్స॥ అధమ్మికే వేమతికా। ఆపత్తి దుక్కటస్స॥ అధమ్మికే అధమ్మికసఞ్ఞా। అనాపత్తి॥>
      text <౯౩౧>, <అనాపత్తి అనిసంసం దస్సేత్వా పటిబాహతి। ఉమ్మత్తికాయ। ఆదికమ్మికాయాతి॥>
      stand <దసమసిక్ఖాపదం నిట్ఠితం॥>
      stand <నగ్గవగ్గో తతియో॥>
  text <౪॥ తువట్టవగ్గో>
    text <౧॥ పఠమసిక్ఖాపదం>
      text <౯౩౨>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో ద్వే ఏకమఞ్చే తువట్టేన్తి॥ మనుస్సా విహారచారికం ఆహిణ్డన్తా పస్సిత్వా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ద్వే ఏకమఞ్చే తువట్టేస్సన్తి। సేయ్యథాపి గిహినియో కామభోగినియోతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ద్వే ఏకమఞ్చే తువట్టేస్సన్తీతి…పే॰… సచ్చం కిర। భిక్ఖవే। భిక్ఖునియో ద్వే ఏకమఞ్చే తువట్టేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో ద్వే ఏకమఞ్చే తువట్టేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౩౩>, <యా పన భిక్ఖునియో ద్వే ఏకమఞ్చే తువట్టేయ్యుం। పాచిత్తియన్తి॥>
      text <౯౩౪>, <యా పనాతి యా యాదిసా…పే॰… భిక్ఖునియోతి ఉపసమ్పన్నాయో వుచ్చన్తి॥>
      text <ద్వే ఏకమఞ్చే తువట్టేయ్యున్తి ఏకాయ నిపన్నాయ అపరా నిపజ్జతి। ఆపత్తి పాచిత్తియస్స॥ ఉభో వా నిపజ్జన్తి। ఆపత్తి పాచిత్తియస్స॥ ఉట్ఠహిత్వా పునప్పునం నిపజ్జన్తి। ఆపత్తి పాచిత్తియస్స॥>
      text <౯౩౫>, <అనాపత్తి ఏకాయ నిపన్నాయ అపరా నిసీదతి। ఉభో వా నిసీదన్తి। ఉమ్మత్తికానం। ఆదికమ్మికానన్తి॥>
      stand <పఠమసిక్ఖాపదం నిట్ఠితం॥>
    text <౨॥ దుతియసిక్ఖాపదం>
      text <౯౩౬>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో ద్వే ఏకత్థరణపావురణా తువట్టేన్తి॥ మనుస్సా విహారచారికం ఆహిణ్డన్తా పస్సిత్వా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ద్వే ఏకత్థరణపావురణా తువట్టేస్సన్తి। సేయ్యథాపి గిహినియో కామభోగినియోతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ద్వే ఏకత్థరణపావురణా తువట్టేస్సన్తీతి…పే॰… సచ్చం కిర। భిక్ఖవే। భిక్ఖునియో ద్వే ఏకత్థరణపావురణా తువట్టేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో ద్వే ఏకత్థరణపావురణా తువట్టేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౩౭>, <యా పన భిక్ఖునియో ద్వే ఏకత్థరణపావురణా తువట్టేయ్యుం। పాచిత్తియన్తి॥>
      text <౯౩౮>, <యా పనాతి యా యాదిసా…పే॰… భిక్ఖునియోతి ఉపసమ్పన్నాయో వుచ్చన్తి॥>
      text <ద్వే ఏకత్థరణపావురణా తువట్టేయ్యున్తి తఞ్ఞేవ అత్థరిత్వా తఞ్ఞేవ పారుపన్తి। ఆపత్తి పాచిత్తియస్స॥>
      text <౯౩౯>, <ఏకత్థరణపావురణే ఏకత్థరణపావురణసఞ్ఞా తువట్టేన్తి। ఆపత్తి పాచిత్తియస్స॥ ఏకత్థరణపావురణే వేమతికా తువట్టేన్తి। ఆపత్తి పాచిత్తియస్స॥ ఏకత్థరణపావురణే నానత్థరణపావురణసఞ్ఞా తువట్టేన్తి। ఆపత్తి పాచిత్తియస్స॥>
      text <ఏకత్థరణే నానాపావురణే। ఆపత్తి దుక్కటస్స॥ నానత్థరణే ఏకపావురణే। ఆపత్తి దుక్కటస్స॥ నానత్థరణపావురణే ఏకత్థరణపావురణసఞ్ఞా। ఆపత్తి దుక్కటస్స॥ నానత్థరణపావురణే వేమతికా। ఆపత్తి దుక్కటస్స॥ నానత్థరణపావురణే నానత్థరణపావురణసఞ్ఞా। అనాపత్తి॥>
      text <౯౪౦>, <అనాపత్తి వవత్థానం దస్సేత్వా నిపజ్జన్తి। ఉమ్మత్తికానం। ఆదికమ్మికానన్తి॥>
      stand <దుతియసిక్ఖాపదం నిట్ఠితం॥>
    text <౩॥ తతియసిక్ఖాపదం>
      text <౯౪౧>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన థుల్లనన్దా భిక్ఖునీ బహుస్సుతా హోతి భాణికా విసారదా పట్టా ధమ్మిం కథం కాతుం॥ భద్దాపి కాపిలానీ బహుస్సుతా హోతి భాణికా విసారదా పట్టా ధమ్మిం కథం కాతుం ఉళారసమ్భావితా॥ మనుస్సా అయ్యా భద్దా కాపిలానీ బహుస్సుతా భాణికా విసారదా పట్టా ధమ్మిం కథం కాతుం ఉళారసమ్భావితాతి భద్దం కాపిలానిం పఠమం పయిరుపాసిత్వా। పచ్ఛా థుల్లనన్దం భిక్ఖునిం పయిరుపాసన్తి॥ థుల్లనన్దా భిక్ఖునీ ఇస్సాపకతా ఇమా కిర అప్పిచ్ఛా సన్తుట్ఠా పవివిత్తా అసంసట్ఠా యా ఇమా సఞ్ఞత్తిబహులా విఞ్ఞత్తిబహులా విహరన్తీతి భద్దాయ కాపిలానియా పురతో చఙ్కమతిపి తిట్ఠతిపి నిసీదతిపి సేయ్యమ్పి కప్పేతి ఉద్దిసతిపి ఉద్దిసాపేతిపి సజ్ఝాయమ్పి కరోతి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా అయ్యాయ భద్దాయ కాపిలానియా సఞ్చిచ్చ అఫాసుం కరిస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ భద్దాయ కాపిలానియా సఞ్చిచ్చ అఫాసుం కరోతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ భద్దాయ కాపిలానియా సఞ్చిచ్చ అఫాసుం కరిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౪౨>, <యా పన భిక్ఖునీ భిక్ఖునియా సఞ్చిచ్చ అఫాసుం కరేయ్య। పాచిత్తియన్తి॥>
      text <౯౪౩>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <భిక్ఖునియాతి అఞ్ఞాయ భిక్ఖునియా॥>
      text <సఞ్చిచ్చాతి జానన్తీ సఞ్జానన్తీ చేచ్చ అభివితరిత్వా వీతిక్కమో॥>
      text <అఫాసుం కరేయ్యాతి ఇమినా ఇమిస్సా అఫాసు భవిస్సతీతి అనాపుచ్ఛా పురతో చఙ్కమతి వా తిట్ఠతి వా నిసీదతి వా సేయ్యం వా కప్పేతి ఉద్దిసతి వా ఉద్దిసాపేతి వా సజ్ఝాయం వా కరోతి। ఆపత్తి పాచిత్తియస్స॥>
      text <౯౪౪>, <ఉపసమ్పన్నాయ ఉపసమ్పన్నసఞ్ఞా సఞ్చిచ్చ అఫాసుం కరోతి। ఆపత్తి పాచిత్తియస్స॥ ఉపసమ్పన్నాయ వేమతికా సఞ్చిచ్చ అఫాసుం కరోతి। ఆపత్తి పాచిత్తియస్స॥ ఉపసమ్పన్నాయ అనుపసమ్పన్నసఞ్ఞా సఞ్చిచ్చ అఫాసుం కరోతి। ఆపత్తి పాచిత్తియస్స॥>
      text <అనుపసమ్పన్నాయ సఞ్చిచ్చ అఫాసుం కరోతి। ఆపత్తి దుక్కటస్స॥ అనుపసమ్పన్నాయ ఉపసమ్పన్నసఞ్ఞా। ఆపత్తి దుక్కటస్స॥ అనుపసమ్పన్నాయ వేమతికా। ఆపత్తి దుక్కటస్స॥ అనుపసమ్పన్నాయ అనుపసమ్పన్నసఞ్ఞా। ఆపత్తి దుక్కటస్స॥>
      text <౯౪౫>, <అనాపత్తి న అఫాసుం కత్తుకామా ఆపుచ్ఛా పురతో చఙ్కమతి వా తిట్ఠతి వా నిసీదతి వా సేయ్యం వా కప్పేతి ఉద్దిసతి వా ఉద్దిసాపేతి వా సజ్ఝాయం వా కరోతి। ఉమ్మత్తికాయ। ఆదికమ్మికాయాతి॥>
      stand <తతియసిక్ఖాపదం నిట్ఠితం॥>
    text <౪॥ చతుత్థసిక్ఖాపదం>
      text <౯౪౬>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన థుల్లనన్దా భిక్ఖునీ దుక్ఖితం సహజీవినిం నేవ ఉపట్ఠేతి న ఉపట్ఠాపనాయ ఉస్సుక్కం కరోతి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా దుక్ఖితం సహజీవినిం నేవ ఉపట్ఠేస్సతి న ఉపట్ఠాపనాయ ఉస్సుక్కం కరిస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ దుక్ఖితం సహజీవినిం నేవ ఉపట్ఠేతి న ఉపట్ఠాపనాయ ఉస్సుక్కం కరోతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ దుక్ఖితం సహజీవినిం నేవ ఉపట్ఠేస్సతి న ఉపట్ఠాపనాయ ఉస్సుక్కం కరిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౪౭>, <యా పన భిక్ఖునీ దుక్ఖితం సహజీవినిం నేవ ఉపట్ఠేయ్య న ఉపట్ఠాపనాయ ఉస్సుక్కం కరేయ్య। పాచిత్తియన్తి॥>
      text <౯౪౮>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <దుక్ఖితా నామ గిలానా వుచ్చతి॥>
      text <సహజీవినీ నామ సద్ధివిహారినీ వుచ్చతి॥>
      text <నేవ ఉపట్ఠేయ్యాతి న సయం ఉపట్ఠేయ్య॥>
      text <న ఉపట్ఠాపనాయ ఉస్సుక్కం కరేయ్యాతి న అఞ్ఞం ఆణాపేయ్య॥>
      text <నేవ ఉపట్ఠేస్సామి। న ఉపట్ఠాపనాయ ఉస్సుక్కం కరిస్సామీతి ధురం నిక్ఖిత్తమత్తే ఆపత్తి పాచిత్తియస్స॥ అన్తేవాసినిం వా అనుపసమ్పన్నం వా నేవ ఉపట్ఠేతి। న ఉపట్ఠాపనాయ ఉస్సుక్కం కరోతి। ఆపత్తి దుక్కటస్స॥>
      text <౯౪౯>, <అనాపత్తి సతి అన్తరాయే। పరియేసిత్వా న లభతి। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <చతుత్థసిక్ఖాపదం నిట్ఠితం॥>
    text <౫॥ పఞ్చమసిక్ఖాపదం>
      text <౯౫౦>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భద్దా కాపిలానీ సాకేతే వస్సం ఉపగతా హోతి॥ సా కేనచిదేవ కరణీయేన ఉబ్బాళ్హా థుల్లనన్దాయ భిక్ఖునియా సన్తికే దూతం పాహేసి సచే మే అయ్యా థుల్లనన్దా ఉపస్సయం దదేయ్య ఆగచ్ఛేయ్యామహం సావత్థిన్తి॥ థుల్లనన్దా భిక్ఖునీ ఏవమాహ ఆగచ్ఛతు। దస్సామీతి॥ అథ ఖో భద్దా కాపిలానీ సాకేతా సావత్థిం అగమాసి॥ థుల్లనన్దా భిక్ఖునీ భద్దాయ కాపిలానియా ఉపస్సయం అదాసి॥ తేన ఖో పన సమయేన థుల్లనన్దా భిక్ఖునీ బహుస్సుతా హోతి భాణికా విసారదా పట్టా ధమ్మిం కథం కాతుం॥ భద్దాపి కాపిలానీ బహుస్సుతా హోతి భాణికా విసారదా పట్టా ధమ్మిం కథం కాతుం ఉళారసమ్భావితా॥ మనుస్సా అయ్యా భద్దా కాపిలానీ బహుస్సుతా భాణికా విసారదా పట్టా ధమ్మిం కథం కాతుం ఉళారసమ్భావితాతి భద్దం కాపిలానిం పఠమం పయిరుపాసిత్వా పచ్ఛా థుల్లనన్దం భిక్ఖునిం పయిరుపాసన్తి॥ థుల్లనన్దా భిక్ఖునీ ఇస్సాపకతా ఇమా కిర అప్పిచ్ఛా సన్తుట్ఠా పవివిత్తా అసంసట్ఠా యా ఇమా సఞ్ఞత్తిబహులా విఞ్ఞత్తిబహులా విహరన్తీతి కుపితా అనత్తమనా భద్దం కాపిలానిం ఉపస్సయా నిక్కడ్ఢి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా అయ్యాయ భద్దాయ కాపిలానియా ఉపస్సయం దత్వా కుపితా అనత్తమనా నిక్కడ్ఢిస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ భద్దాయ కాపిలానియా ఉపస్సయం దత్వా కుపితా అనత్తమనా నిక్కడ్ఢతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ భద్దాయ కాపిలానియా ఉపస్సయం దత్వా కుపితా అనత్తమనా నిక్కడ్ఢిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౫౧>, <యా పన భిక్ఖునీ భిక్ఖునియా ఉపస్సయం దత్వా కుపితా అనత్తమనా నిక్కడ్ఢేయ్య వా నిక్కడ్ఢాపేయ్య వా। పాచిత్తియన్తి॥>
      text <౯౫౨>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <భిక్ఖునియాతి అఞ్ఞాయ భిక్ఖునియా॥ ఉపస్సయో నామ కవాటబద్ధో వుచ్చతి॥ దత్వాతి సయం దత్వా॥ కుపితా అనత్తమనాతి అనభిరద్ధా ఆహతచిత్తా ఖిలజాతా॥>
      text <నిక్కడ్ఢేయ్యాతి గబ్భే గహేత్వా పముఖం నిక్కడ్ఢతి। ఆపత్తి పాచిత్తియస్స॥ పముఖే గహేత్వా బహి నిక్కడ్ఢతి। ఆపత్తి పాచిత్తియస్స॥ ఏకేన పయోగేన బహుకేపి ద్వారే అతిక్కామేతి। ఆపత్తి పాచిత్తియస్స॥>
      text <నిక్కడ్ఢాపేయ్యాతి అఞ్ఞం ఆణాపేతి। ఆపత్తి పాచిత్తియస్స॥ సకిం ఆణత్తా బహుకేపి ద్వారే అతిక్కామేతి। ఆపత్తి పాచిత్తియస్స॥>
      text <౯౫౩>, <ఉపసమ్పన్నాయ ఉపసమ్పన్నసఞ్ఞా ఉపస్సయం దత్వా కుపితా అనత్తమనా నిక్కడ్ఢతి వా నిక్కడ్ఢాపేతి వా। ఆపత్తి పాచిత్తియస్స॥ ఉపసమ్పన్నాయ వేమతికా ఉపస్సయం దత్వా కుపితా అనత్తమనా నిక్కడ్ఢతి వా నిక్కడ్ఢాపేతి వా। ఆపత్తి పాచిత్తియస్స॥ ఉపసమ్పన్నాయ అనుపసమ్పన్నసఞ్ఞా ఉపస్సయం దత్వా కుపితా అనత్తమనా నిక్కడ్ఢతి వా నిక్కడ్ఢాపేతి వా। ఆపత్తి పాచిత్తియస్స॥>
      text <తస్సా పరిక్ఖారం నిక్కడ్ఢతి వా నిక్కడ్ఢాపేతి వా। ఆపత్తి దుక్కటస్స॥ అకవాటబద్ధా నిక్కడ్ఢతి వా నిక్కడ్ఢాపేతి వా। ఆపత్తి దుక్కటస్స॥ తస్సా పరిక్ఖారం నిక్కడ్ఢతి వా నిక్కడ్ఢాపేతి వా। ఆపత్తి దుక్కటస్స॥ అనుపసమ్పన్నం కవాటబద్ధా వా అకవాటబద్ధా వా నిక్కడ్ఢతి వా నిక్కడ్ఢాపేతి వా। ఆపత్తి దుక్కటస్స॥ తస్సా పరిక్ఖారం నిక్కడ్ఢతి వా నిక్కడ్ఢాపేతి వా। ఆపత్తి దుక్కటస్స॥ అనుపసమ్పన్నాయ ఉపసమ్పన్నసఞ్ఞా। ఆపత్తి దుక్కటస్స॥ అనుపసమ్పన్నాయ వేమతికా। ఆపత్తి దుక్కటస్స॥ అనుపసమ్పన్నాయ అనుపసమ్పన్నసఞ్ఞా। ఆపత్తి దుక్కటస్స॥>
      text <౯౫౪>, <అనాపత్తి అలజ్జినిం నిక్కడ్ఢతి వా నిక్కడ్ఢాపేతి వా। తస్సా పరిక్ఖారం నిక్కడ్ఢతి వా నిక్కడ్ఢాపేతి వా। ఉమ్మత్తికం నిక్కడ్ఢతి వా నిక్కడ్ఢాపేతి వా। తస్సా పరిక్ఖారం నిక్కడ్ఢతి వా నిక్కడ్ఢాపేతి వా। భణ్డనకారికం కలహకారికం వివాదకారికం భస్సకారికం సఙ్ఘే అధికరణకారికం నిక్కడ్ఢతి వా నిక్కడ్ఢాపేతి వా। తస్సా పరిక్ఖారం నిక్కడ్ఢతి వా నిక్కడ్ఢాపేతి వా। అన్తేవాసినిం వా సద్ధివిహారినిం వా న సమ్మా వత్తన్తిం నిక్కడ్ఢతి వా నిక్కడ్ఢాపేతి వా। తస్సా పరిక్ఖారం నిక్కడ్ఢతి వా నిక్కడ్ఢాపేతి వా। ఉమ్మత్తికాయ। ఆదికమ్మికాయాతి॥>
      stand <పఞ్చమసిక్ఖాపదం నిట్ఠితం॥>
    text <౬॥ ఛట్ఠసిక్ఖాపదం>
      text <౯౫౫>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన చణ్డకాళీ భిక్ఖునీ సంసట్ఠా విహరతి గహపతినాపి గహపతిపుత్తేనపి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా చణ్డకాళీ సంసట్ఠా విహరిస్సతి గహపతినాపి గహపతిపుత్తేనపీతి…పే॰… సచ్చం కిర। భిక్ఖవే। చణ్డకాళీ భిక్ఖునీ సంసట్ఠా విహరతి గహపతినాపి గహపతిపుత్తేనపీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। చణ్డకాళీ భిక్ఖునీ సంసట్ఠా విహరిస్సతి గహపతినాపి గహపతిపుత్తేనపి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౫౬>, <యా పన భిక్ఖునీ సంసట్ఠా విహరేయ్య గహపతినా వా గహపతిపుత్తేన వా సా భిక్ఖునీ భిక్ఖునీహి ఏవమస్స వచనీయా మాయ్యే। సంసట్ఠా విహరి గహపతినాపి గహపతిపుత్తేనపి॥ వివిచ్చాయ్యే। వివేకఞ్ఞేవ భగినియా సఙ్ఘో వణ్ణేతీతి॥ ఏవఞ్చ సా భిక్ఖునీ భిక్ఖునీహి వుచ్చమానా తథేవ పగ్గణ్హేయ్య। సా భిక్ఖునీ భిక్ఖునీహి యావతతియం సమనుభాసితబ్బా తస్స పటినిస్సగ్గాయ॥ యావతతియఞ్చే సమనుభాసీయమానా తం పటినిస్సజ్జేయ్య। ఇచ్చేతం కుసలం। నో చే పటినిస్సజ్జేయ్య। పాచిత్తియన్తి॥>
      text <౯౫౭>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <సంసట్ఠా నామ అననులోమికేన కాయికవాచసికేన సంసట్ఠా॥>
      text <గహపతి నామ యో కోచి అగారం అజ్ఝావసతి॥>
      text <గహపతిపుత్తో నామ యే కేచి పుత్తభాతరో॥>
      text <సా భిక్ఖునీతి యా సా సంసట్ఠా భిక్ఖునీ॥>
      text <భిక్ఖునీహీతి అఞ్ఞాహి భిక్ఖునీహి॥ యా పస్సన్తి యా సుణన్తి తాహి వత్తబ్బా మాయ్యే। సంసట్ఠా విహరి గహపతినాపి గహపతిపుత్తేనపి॥ వివిచ్చాయ్యే। వివేకఞ్ఞేవ భగినియా సఙ్ఘో వణ్ణేతీతి॥ దుతియమ్పి వత్తబ్బా॥ తతియమ్పి వత్తబ్బా॥ సచే పటినిస్సజ్జతి। ఇచ్చేతం కుసలం। నో చే పటినిస్సజ్జతి। ఆపత్తి దుక్కటస్స॥ సుత్వా న వదన్తి। ఆపత్తి దుక్కటస్స॥ సా భిక్ఖునీ సఙ్ఘమజ్ఝమ్పి ఆకడ్ఢిత్వా వత్తబ్బా మాయ్యే। సంసట్ఠా విహరి గహపతినాపి గహపతిపుత్తేనపి॥ వివిచ్చాయ్యే। వివేకఞ్ఞేవభగినియా సఙ్ఘో వణ్ణేతీతి॥ దుతియమ్పి వత్తబ్బా॥ తతియమ్పి వత్తబ్బా॥ సచే పటినిస్సజ్జతి। ఇచ్చేతం కుసలం। నో చే పటినిస్సజ్జతి। ఆపత్తి దుక్కటస్స॥ సా భిక్ఖునీ సమనుభాసితబ్బా॥ ఏవఞ్చ పన। భిక్ఖవే। సమనుభాసితబ్బా॥ బ్యత్తాయ భిక్ఖునియా పటిబలాయ సఙ్ఘో ఞాపేతబ్బో>
      text <౯౫౮>, <సుణాతు మే। అయ్యే। సఙ్ఘో॥ అయం ఇత్థన్నామా భిక్ఖునీ సంసట్ఠా విహరతి గహపతినాపి గహపతిపుత్తేనపి॥ సా తం వత్థుం న పటినిస్సజ్జతి॥ యది సఙ్ఘస్స పత్తకల్లం। సఙ్ఘో ఇత్థన్నామం భిక్ఖునిం సమనుభాసేయ్య తస్స వత్థుస్స పటినిస్సగ్గాయ॥ ఏసా ఞత్తి॥>
      text <సుణాతు మే। అయ్యే। సఙ్ఘో॥ అయం ఇత్థన్నామా భిక్ఖునీ సంసట్ఠా విహరతి గహపతినాపి గహపతిపుత్తేనపి॥ సా తం వత్థుం న పటినిస్సజ్జతి॥ సఙ్ఘో ఇత్థన్నామం భిక్ఖునిం సమనుభాసతి తస్స వత్థుస్స పటినిస్సగ్గాయ॥ యస్సా అయ్యాయ ఖమతి ఇత్థన్నామాయ భిక్ఖునియా సమనుభాసనా తస్స వత్థుస్స పటినిస్సగ్గాయ। సా తుణ్హస్స। యస్సా నక్ఖమతి। సా భాసేయ్య॥>
      text <దుతియమ్పి ఏతమత్థం వదామి…పే॰… తతియమ్పి ఏతమత్థం వదామి…పే॰…॥>
      text <సమనుభట్ఠా సఙ్ఘేన ఇత్థన్నామా భిక్ఖునీ తస్స వత్థుస్స పటినిస్సగ్గాయ। ఖమతి సఙ్ఘస్స। తస్మా తుణ్హీ। ఏవమేతం ధారయామీతి॥>
      text <ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఆపత్తి పాచిత్తియస్స॥>
      text <౯౫౯>, <ధమ్మకమ్మే ధమ్మకమ్మసఞ్ఞా న పటినిస్సజ్జతి। ఆపత్తి పాచిత్తియస్స॥ ధమ్మకమ్మే వేమతికా న పటినిస్సజ్జతి। ఆపత్తి పాచిత్తియస్స॥ ధమ్మకమ్మే అధమ్మకమ్మసఞ్ఞా న పటినిస్సజ్జతి। ఆపత్తి పాచిత్తియస్స॥>
      text <అధమ్మకమ్మే ధమ్మకమ్మసఞ్ఞా। ఆపత్తి దుక్కటస్స॥ అధమ్మకమ్మే వేమతికా। ఆపత్తి దుక్కటస్స॥ అధమ్మకమ్మే అధమ్మకమ్మసఞ్ఞా। ఆపత్తి దుక్కటస్స॥>
      text <౯౬౦>, <అనాపత్తి అసమనుభాసన్తియా। పటినిస్సజ్జన్తియా। ఉమ్మత్తికాయ। ఆదికమ్మికాయాతి॥>
      stand <ఛట్ఠసిక్ఖాపదం నిట్ఠితం॥>
    text <౭॥ సత్తమసిక్ఖాపదం>
      text <౯౬౧>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో అన్తోరట్ఠే సాసఙ్కసమ్మతే సప్పటిభయే అసత్థికా చారికం చరన్తి॥ ధుత్తా దూసేన్తి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో అన్తోరట్ఠే సాసఙ్కసమ్మతే సప్పటిభయే అసత్థికా చారికం చరిస్సన్తీతి…పే॰… సచ్చం కిర। భిక్ఖవే। భిక్ఖునియో అన్తోరట్ఠే సాసఙ్కసమ్మతే సప్పటిభయే అసత్థికా చారికం చరన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో అన్తోరట్ఠే సాసఙ్కసమ్మతే సప్పటిభయే అసత్థికా చారికం చరిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౬౨>, <యా పన భిక్ఖునీ అన్తోరట్ఠే సాసఙ్కసమ్మతే సప్పటిభయే అసత్థికా చారికం చరేయ్య। పాచిత్తియన్తి॥>
      text <౯౬౩>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <అన్తోరట్ఠేతి యస్స విజితే విహరతి। తస్స రట్ఠే॥>
      text <సాసఙ్కం నామ తస్మిం మగ్గే చోరానం నివిట్ఠోకాసో దిస్సతి। భుత్తోకాసో దిస్సతి। ఠితోకాసో దిస్సతి। నిసిన్నోకాసో దిస్సతి। నిపన్నోకాసో దిస్సతి॥>
      text <సప్పటిభయం నామ తస్మిం మగ్గే చోరేహి మనుస్సా హతా దిస్సన్తి। విలుత్తా దిస్సన్తి। ఆకోటితా దిస్సన్తి॥>
      text <అసత్థికా నామ వినా సత్థేన॥>
      text <చారికం చరేయ్యాతి కుక్కుటసమ్పాతే గామే గామన్తరే గామన్తరే ఆపత్తి పాచిత్తియస్స॥ అగామకే అరఞ్ఞే అద్ధయోజనే అద్ధయోజనే ఆపత్తి పాచిత్తియస్స॥>
      text <౯౬౪>, <అనాపత్తి సత్థేన సహ గచ్ఛతి। ఖేమే అప్పటిభయే గచ్ఛతి। ఆపదాసు। ఉమ్మత్తికాయ। ఆదికమ్మికాయాతి॥>
      stand <సత్తమసిక్ఖాపదం నిట్ఠితం॥>
    text <౮॥ అట్ఠమసిక్ఖాపదం>
      text <౯౬౫>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో తిరోరట్ఠే సాసఙ్కసమ్మతే సప్పటిభయే అసత్థికా చారికం చరన్తి॥ ధుత్తా దూసేన్తి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో తిరోరట్ఠే సాసఙ్కసమ్మతే సప్పటిభయే అసత్థికా చారికం చరిస్సన్తీతి…పే॰… సచ్చం కిర। భిక్ఖవే। భిక్ఖునియో తిరోరట్ఠే సాసఙ్కసమ్మతే సప్పటిభయే అసత్థికా చారికం చరన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో తిరోరట్ఠే సాసఙ్కసమ్మతే సప్పటిభయే అసత్థికా చారికం చరిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౬౬>, <యా పన భిక్ఖునీ తిరోరట్ఠే సాసఙ్కసమ్మతే సప్పటిభయే అసత్థికా చారికం చరేయ్య। పాచత్తియన్తి॥>
      text <౯౬౭>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <తిరోరట్ఠేతి యస్స విజితే విహరతి। తం ఠపేత్వా అఞ్ఞస్స రట్ఠే॥>
      text <సాసఙ్కం నామ తస్మిం మగ్గే చోరానం నివిట్ఠోకాసో దిస్సతి। భుత్తోకాసో దిస్సతి। ఠితోకాసో దిస్సతి। నిసిన్నోకాసో దిస్సతి। నిపన్నోకాసో దిస్సతి॥>
      text <సప్పటిభయం నామ తస్మిం మగ్గే చోరేహి మనుస్సా హతా దిస్సన్తి। విలుత్తా దిస్సన్తి। ఆకోటితా దిస్సన్తి॥>
      text <అసత్థికా నామ వినా సత్థేన॥>
      text <చారికం చరేయ్యాతి కుక్కుటసమ్పాతే గామే గామన్తరే గామన్తరే। ఆపత్తి పాచిత్తియస్స॥ అగామకే అరఞ్ఞే అద్ధయోజనే అద్ధయోజనే ఆపత్తి పాచిత్తియస్స॥>
      text <౯౬౮>, <అనాపత్తి సత్థేన సహ గచ్ఛతి। ఖేమే అప్పటిభయే గచ్ఛతి। ఆపదాసు। ఉమ్మత్తికాయ। ఆదికమ్మికాయాతి॥>
      stand <అట్ఠమసిక్ఖాపదం నిట్ఠితం॥>
    text <౯॥ నవమసిక్ఖాపదం>
      text <౯౬౯>, <తేన సమయేన బుద్ధో భగవా రాజగహే విహరతి వేళువనే కలన్దకనివాపే॥ తేన ఖో పన సమయేన భిక్ఖునియో అన్తోవస్సం చారికం చరన్తి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో అన్తోవస్సం చారికం చరిస్సన్తి హరితాని తిణాని చ సమ్మద్దన్తా। ఏకిన్ద్రియం జీవం విహేఠేన్తా। బహూ ఖుద్దకే పాణే సఙ్ఘాతం ఆపాదేన్తాతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో అన్తోవస్సం చారికం చరిస్సన్తీతి…పే॰… సచ్చం కిర। భిక్ఖవే। భిక్ఖునియో అన్తోవస్సం చారికం చరన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో అన్తోవస్సం చారికం చరిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౭౦>, <యా పన భిక్ఖునీ అన్తోవస్సం చారికం చరేయ్య। పాచిత్తియన్తి॥>
      text <౯౭౧>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <అన్తోవస్సన్తి పురిమం వా తేమాసం పచ్ఛిమం వా తేమాసం అవసిత్వా॥>
      text <చారికం చరేయ్యాతి కుక్కుటసమ్పాతే గామే గామన్తరే గామన్తరే ఆపత్తి పాచిత్తియస్స॥ అగామకే అరఞ్ఞే అద్ధయోజనే అద్ధయోజనే ఆపత్తి పాచిత్తియస్స॥>
      text <౯౭౨>, <అనాపత్తి సత్తాహకరణీయేన గచ్ఛతి। కేనచి ఉబ్బాళ్హా గచ్ఛతి। ఆపదాసు। ఉమ్మత్తికాయ। ఆదికమ్మికాయాతి॥>
      stand <నవమసిక్ఖాపదం నిట్ఠితం॥>
    text <౧౦॥ దసమసిక్ఖాపదం>
      text <౯౭౩>, <తేన సమయేన బుద్ధో భగవా రాజగహే విహరతి వేళువనే కలన్దకనివాపే॥ తేన ఖో పన సమయేన భిక్ఖునియో తత్థేవ రాజగహే వస్సం వసన్తి। తత్థ హేమన్తం। తత్థ గిమ్హం॥ మనుస్సా ఉజ్ఝాయన్తి ఖియ్యన్తి విపాచేన్తి ఆహున్దరికా భిక్ఖునీనం దిసా అన్ధకారా। న ఇమాసం దిసా పక్ఖాయన్తీతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ అథ ఖో తా భిక్ఖునియో భిక్ఖూనం ఏతమత్థం ఆరోచేసుం॥ భిక్ఖూ భగవతో ఏతమత్థం ఆరోచేసుం॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి తేన హి। భిక్ఖవే। భిక్ఖునీనం సిక్ఖాపదం పఞ్ఞపేస్సామి దస అత్థవసే పటిచ్చ సఙ్ఘసుట్ఠుతాయ…పే॰… సద్ధమ్మట్ఠితియా వినయానుగ్గహాయ॥ ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౭౪>, <యా పన భిక్ఖునీ వస్సంవుట్ఠా చారికం న పక్కమేయ్య అన్తమసో ఛప్పఞ్చయోజనానిపి। పాచిత్తియన్తి॥>
      text <౯౭౫>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <వస్సంవుట్ఠా నామ పురిమం వా తేమాసం పచ్ఛిమం వా తేమాసం వుట్ఠా॥>
      text <చారికం న పక్కమిస్సామి అన్తమసో ఛప్పఞ్చయోజనానిపీతి ధురం నిక్ఖిత్తమత్తే ఆపత్తి పాచిత్తియస్స॥>
      text <౯౭౬>, <అనాపత్తి సతి అన్తరాయే। పరియేసిత్వా దుతియికం భిక్ఖునిం న లభతి। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <దసమసిక్ఖాపదం నిట్ఠితం॥>
      stand <తువట్టవగ్గో చతుత్థో॥>
  text <౫॥ చిత్తాగారవగ్గో>
    text <౧॥ పఠమసిక్ఖాపదం>
      text <౯౭౭>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన రఞ్ఞో పసేనదిస్స కోసలస్స ఉయ్యానే చిత్తాగారే పటిభానచిత్తం కతం హోతి॥ బహూ మనుస్సా చిత్తాగారం దస్సనాయ గచ్ఛన్తి॥ ఛబ్బగ్గియాపి భిక్ఖునియో చిత్తాగారం దస్సనాయ అగమంసు॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో చిత్తాగారం దస్సనాయ గచ్ఛిస్సన్తి। సేయ్యథాపి గిహినియో కామభోగినియోతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ ఛబ్బగ్గియా భిక్ఖునియో చిత్తాగారం దస్సనాయ గచ్ఛిస్సన్తీతి…పే॰… సచ్చం కిర। భిక్ఖవే। ఛబ్బగ్గియా భిక్ఖునియో చిత్తాగారం దస్సనాయ గచ్ఛన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। ఛబ్బగ్గియా భిక్ఖునియో చిత్తాగారం దస్సనాయ గచ్ఛిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౭౮>, <యా పన భిక్ఖునీ రాజాగారం వా చిత్తాగారం వా ఆరామం వా ఉయ్యానం వా పోక్ఖరణిం వా దస్సనాయ గచ్ఛేయ్య। పాచిత్తియన్తి॥>
      text <౯౭౯>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <రాజాగారం నామ యత్థ కత్థచి రఞ్ఞో కీళితుం రమితుం కతం హోతి॥>
      text <చిత్తాగారం నామ యత్థ కత్థచి మనుస్సానం కీళితుం రమితుం కతం హోతి॥>
      text <ఆరామో నామ యత్థ కత్థచి మనుస్సానం కీళితుం రమితుం కతో హోతి॥>
      text <ఉయ్యానం నామ యత్థ కత్థచి మనుస్సానం కీళితుం రమితుం కతం హోతి॥>
      text <పోక్ఖరణీ నామ యత్థ కత్థచి మనుస్సానం కీళితుం రమితుం కతా హోతి॥>
      text <౯౮౦>, <దస్సనాయ గచ్ఛతి। ఆపత్తి దుక్కటస్స॥ యత్థ ఠితా పస్సతి। ఆపత్తి పాచిత్తియస్స॥ దస్సనూపచారం విజహిత్వా పునప్పునం పస్సతి। ఆపత్తి పాచిత్తియస్స॥ ఏకమేకం దస్సనాయ గచ్ఛతి। ఆపత్తి దుక్కటస్స॥ యత్థ ఠితా పస్సతి। ఆపత్తి పచిత్తియస్స॥ దస్సనూపచారం విజహిత్వా పునప్పునం పస్సతి। ఆపత్తి పాచిత్తియస్స॥>
      text <౯౮౧>, <అనాపత్తి ఆరామే ఠితా పస్సతి। గచ్ఛన్తీ వా ఆగచ్ఛన్తీ వా పస్సతి। సతి కరణీయే గన్త్వా పస్సతి। ఆపదాసు। ఉమ్మత్తికాయ। ఆదికమ్మికాయాతి॥>
      stand <పఠమసిక్ఖాపదం నిట్ఠితం॥>
    text <౨॥ దుతియసిక్ఖాపదం>
      text <౯౮౨>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో ఆసన్దిమ్పి పల్లఙ్కమ్పి పరిభుఞ్జన్తి॥ మనుస్సా విహారచారికం ఆహిణ్డన్తా పస్సిత్వా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ఆసన్దిమ్పి పల్లఙ్కమ్పి పరిభుఞ్జిస్సన్తి। సేయ్యథాపి గిహినియో కామభోగినియోతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ఆసన్దిమ్పి పల్లఙ్కమ్పి పరిభుఞ్జిస్సన్తీతి…పే॰… సచ్చం కిర। భిక్ఖవే। భిక్ఖునియో ఆసన్దిమ్పి పల్లఙ్కమ్పి పరిభుఞ్జన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో ఆసన్దిమ్పి పల్లఙ్కమ్పి పరిభుఞ్జిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౮౩>, <యా పన భిక్ఖునీ ఆసన్దిం వా పల్లఙ్కం వా పరిభుఞ్జేయ్య। పాచిత్తియన్తి॥>
      text <౯౮౪>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <ఆసన్దీ నామ అతిక్కన్తప్పమాణా వుచ్చతి॥>
      text <పల్లఙ్కో నామ ఆహరిమేహి వాళేహి కతో హోతి॥>
      text <పరిభుఞ్జేయ్యాతి తస్మిం అభినిసీదతి వా అభినిపజ్జతి వా। ఆపత్తి పాచిత్తియస్స॥>
      text <౯౮౫>, <అనాపత్తి ఆసన్దియా పాదే ఛిన్దిత్వా పరిభుఞ్జతి। పల్లఙ్కస్స వాళే భిన్దిత్వా పరిభుఞ్జతి। ఉమ్మత్తికాయ। ఆదికమ్మికాయాతి॥>
      stand <దుతియసిక్ఖాపదం నిట్ఠితం॥>
    text <౩॥ తతియసిక్ఖాపదం>
      text <౯౮౬>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన ఛబ్బగ్గియా భిక్ఖునియో సుత్తం కన్తన్తి॥ మనుస్సా విహారచారికం ఆహిణ్డన్తా పస్సిత్వా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో సుత్తం కన్తిస్సన్తి। సేయ్యథాపి గిహినియో కామభోగినియోతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా …పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ ఛబ్బగ్గియా భిక్ఖునియో సుత్తం కన్తిస్సన్తీతి…పే॰… సచ్చం కిర। భిక్ఖవే। ఛబ్బగ్గియా భిక్ఖునియో సుత్తం కన్తన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। ఛబ్బగ్గియా భిక్ఖునియో సుత్తం కన్తిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౮౭>, <యా పన భిక్ఖునీ సుత్తం కన్తేయ్య। పాచిత్తియన్తి॥>
      text <౯౮౮>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <సుత్తం నామ ఛ సుత్తాని ఖోమం। కప్పాసికం। కోసేయ్యం। కమ్బలం। సాణం। భఙ్గం॥>
      text <కన్తేయ్యాతి సయం కన్తతి। పయోగే దుక్కటం॥ ఉజ్జవుజ్జవే ఆపత్తి పాచిత్తియస్స॥>
      text <౯౮౯>, <అనాపత్తి కన్తితసుత్తం కన్తతి। ఉమ్మత్తికాయ। ఆదికమ్మికాయాతి॥>
      stand <తతియసిక్ఖాపదం నిట్ఠితం॥>
    text <౪॥ చతుత్థసిక్ఖాపదం>
      text <౯౯౦>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో గిహివేయ్యావచ్చం కరోన్తి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో గిహివేయ్యావచ్చం కరిస్సన్తీతి…పే॰… సచ్చం కిర। భిక్ఖవే। భిక్ఖునియో గిహివేయ్యావచ్చం కరోన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో గిహివేయ్యావచ్చం కరిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౯౧>, <యా పన భిక్ఖునీ గిహివేయ్యావచ్చం కరేయ్య। పాచిత్తియన్తి॥>
      text <౯౯౨>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <గిహివేయ్యావచ్చం నామ అగారికస్స యాగుం వా భత్తం వా ఖాదనీయం వా పచతి। సాటకం వా వేఠనం వా ధోవతి। ఆపత్తి పాచిత్తియస్స॥>
      text <౯౯౩>, <అనాపత్తి యాగుపానే। సఙ్ఘభత్తే। చేతియపూజాయ। అత్తనో వేయ్యావచ్చకరస్స యాగుం వా భత్తం వా ఖాదనీయం వా పచతి। సాటకం వా వేఠనం వా ధోవతి। ఉమ్మత్తికాయ। ఆదికమ్మికాయాతి॥>
      stand <చతుత్థసిక్ఖాపదం నిట్ఠితం॥>
    text <౫॥ పఞ్చమసిక్ఖాపదం>
      text <౯౯౪>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అఞ్ఞతరా భిక్ఖునీ థుల్లనన్దం భిక్ఖునిం ఉపసఙ్కమిత్వా ఏతదవోచ ఏహాయ్యే। ఇమం అధికరణం వూపసమేహీతి॥ థుల్లనన్దా భిక్ఖునీ సాధూతి పటిస్సుణిత్వా నేవ వూపసమేతి న వూపసమాయ ఉస్సుక్కం కరోతి॥ అథ ఖో సా భిక్ఖునీ భిక్ఖునీనం ఏతమత్థం ఆరోచేసి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా భిక్ఖునియా ఏహాయ్యే। ఇమం అధికరణం వూపసమేహీతి వుచ్చమానా సాధూతి పటిస్సుణిత్వా। నేవ వూపసమేస్సతి న వూపసమాయ ఉస్సుక్కం కరిస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ భిక్ఖునియా ఏహాయ్యే। ఇమం అధికరణం వూపసమేహీతి వుచ్చమానా సాధూతి పటిస్సుణిత్వా। నేవ వూపసమేతి న వూపసమాయ ఉస్సుక్కం కరోతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ భిక్ఖునియా ఏహాయ్యే। ఇమం అధికరణం వూపసమేహీతి వుచ్చమానా సాధూతి పటిస్సుణిత్వా। నేవ వూపసమేస్సతి న వూపసమాయ ఉస్సుక్కం కరిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౯౯౫>, <యా పన భిక్ఖునీ భిక్ఖునియా ఏహాయ్యే। ఇమం అధికరణం వూపసమేహీతి వుచ్చమానా సాధూతి పటిస్సుణిత్వా సా పచ్ఛా అనన్తరాయికినీ నేవ వూపసమేయ్య న వూపసమాయ ఉస్సుక్కం కరేయ్య। పాచిత్తియన్తి॥>
      text <౯౯౬>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <భిక్ఖునియాతి అఞ్ఞాయ భిక్ఖునియా॥>
      text <అధికరణం నామ చత్తారి అధికరణాని వివాదాధికరణం। అనువాదాధికరణం। ఆపత్తాధికరణం। కిచ్చాధికరణం॥>
      text <ఏహాయ్యే ఇమం అధికరణం వూపసమేహీతి ఏహాయ్యే ఇమం అధికరణం వినిచ్ఛేహి॥>
      text <సా పచ్ఛా అనన్తరాయికినీతి అసతి అన్తరాయే॥>
      text <నేవ వూపసమేయ్యాతి న సయం వూపసమేయ్య॥>
      text <న వూపసమాయ ఉస్సుక్కం కరేయ్యాతి న అఞ్ఞం ఆణాపేయ్య॥ నేవ వూపసమేస్సామి న వూపసమాయ ఉస్సుక్కం కరిస్సామీతి ధురం నిక్ఖిత్తమత్తే। ఆపత్తి పాచిత్తియస్స॥>
      text <౯౯౭>, <ఉపసమ్పన్నాయ ఉపసమ్పన్నసఞ్ఞా అధికరణం నేవ వూపసమేతి న వూపసమాయ ఉస్సుక్కం కరోతి। ఆపత్తి పాచిత్తియస్స॥ ఉపసమ్పన్నాయ వేమతికా అధికరణం నేవ వూపసమేతి। న వూపసమాయ ఉస్సుక్కం కరోతి। ఆపత్తి పాచిత్తియస్స॥ ఉపసమ్పన్నాయ అనుపసమ్పన్నసఞ్ఞా అధికరణం నేవ వూపసమేతి। న వూపసమాయ ఉస్సుక్కం కరోతి। ఆపత్తి పాచిత్తియస్స॥>
      text <అనుపసమ్పన్నాయ అధికరణం నేవ వూపసమేతి। న వూపసమాయ ఉస్సుక్కం కరోతి। ఆపత్తి దుక్కటస్స॥ అనుపసమ్పన్నాయ ఉపసమ్పన్నసఞ్ఞా। ఆపత్తి దుక్కటస్స॥ అనుపసమ్పన్నాయ వేమతికా। ఆపత్తి దుక్కటస్స॥ అనుపసమ్పన్నాయ అనుపసమ్పన్నసఞ్ఞా। ఆపత్తి దుక్కటస్స॥>
      text <౯౯౮>, <అనాపత్తి సతి అన్తరాయే। పరియేసిత్వా న లభతి। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <పఞ్చమసిక్ఖాపదం నిట్ఠితం॥>
    text <౬॥ ఛట్ఠసిక్ఖాపదం>
      text <౯౯౯>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన థుల్లనన్దా భిక్ఖునీ నటానమ్పి నటకానమ్పి లఙ్ఘకానమ్పి సోకజ్ఝాయికానమ్పి కుమ్భథూణికానమ్పి సహత్థా ఖాదనీయం భోజనీయం దేతి మయ్హం పరిసతి వణ్ణం భాసథాతి॥ నటాపి నటకాపి లఙ్ఘకాపి సోకజ్ఝాయికాపి కుమ్భథూణికాపి థుల్లనన్దాయ భిక్ఖునియా పరిసతి వణ్ణం భాసన్తి అయ్యా థుల్లనన్దా బహుస్సుతా భాణికా విసారదా పట్టా ధమ్మిం కథం కాతుం। దేథ అయ్యాయ। కరోథ అయ్యాయాతి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా అగారికస్స సహత్థా ఖాదనీయం భోజనీయం దస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ అగారికస్స సహత్థా ఖాదనీయం భోజనీయం దేతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ అగారికస్స సహత్థా ఖాదనీయం భోజనీయం దస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౦౦>, <యా పన భిక్ఖునీ అగారికస్స వా పరిబ్బాజకస్స వా పరిబ్బాజికాయ వా సహత్థా ఖాదనీయం వా భోజనీయం వా దదేయ్య। పాచిత్తియన్తి॥>
      text <౧౦౦౧>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <అగారికో నామ యో కోచి అగారం అజ్ఝావసతి॥>
      text <పరిబ్బాజకో నామ భిక్ఖుఞ్చ సామణేరఞ్చ ఠపేత్వా యో కోచి పరిబ్బాజకసమాపన్నో॥>
      text <పరిబ్బాజికా నామ భిక్ఖునిఞ్చ సిక్ఖమానఞ్చ సామణేరిఞ్చ ఠపేత్వా యా కాచి పరిబ్బాజికసమాపన్నా॥>
      text <ఖాదనీయం నామ పఞ్చ భోజనాని ఉదకదన్తపోనం ఠపేత్వా అవసేసం ఖాదనీయం నామ॥>
      text <భోజనీయం నామ పఞ్చ భోజనాని ఓదనో। కుమ్మాసో। సత్తు। మచ్ఛో। మంసం॥>
      text <దదేయ్యాతి కాయేన వా కాయపటిబద్ధేన వా నిస్సగ్గియేన వా దేతి। ఆపత్తి పాచిత్తియస్స॥ ఉదకదన్తపోనం దేతి। ఆపత్తి దుక్కటస్స॥>
      text <౧౦౦౨>, <అనాపత్తి దాపేతి న దేతి। ఉపనిక్ఖిపిత్వా దేతి। బాహిరాలేపం దేతి। ఉమ్మత్తికాయ। ఆదికమ్మికాయాతి॥>
      stand <ఛట్ఠసిక్ఖాపదం నిట్ఠితం॥>
    text <౭॥ సత్తమసిక్ఖాపదం>
      text <౧౦౦౩>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన థుల్లనన్దా భిక్ఖునీ ఆవసథచీవరం అనిస్సజ్జిత్వా పరిభుఞ్జతి॥ అఞ్ఞా ఉతునియో భిక్ఖునియో న లభన్తి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా ఆవసథచీవరం అనిస్సజ్జిత్వా పరిభుఞ్జిస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ ఆవసథచీవరం అనిస్సజ్జిత్వా పరిభుఞ్జతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ ఆవసథచీవరం అనిస్సజ్జిత్వా పరిభుఞ్జిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౦౪>, <యా పన భిక్ఖునీ ఆవసథచీవరం అనిస్సజ్జిత్వా పరిభుఞ్జేయ్య। పాచిత్తియన్తి॥>
      text <౧౦౦౫>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <ఆవసథచీవరం నామ ఉతునియో భిక్ఖునియో పరిభుఞ్జన్తూతి దిన్నం హోతి॥>
      text <అనిస్సజ్జిత్వా పరిభుఞ్జేయ్యాతి ద్వేతిస్సో రత్తియో పరిభుఞ్జిత్వా చతుత్థదివసే ధోవిత్వా భిక్ఖునియా వా సిక్ఖమానాయ వా సామణేరియా వా అనిస్సజ్జిత్వా పరిభుఞ్జతి। ఆపత్తి పాచిత్తియస్స॥>
      text <౧౦౦౬>, <అనిస్సజ్జితే అనిస్సజ్జితసఞ్ఞా పరిభుఞ్జతి। ఆపత్తి పాచిత్తియస్స॥ అనిస్సజ్జితే వేమతికా పరిభుఞ్జతి। ఆపత్తి పాచిత్తియస్స॥ అనిస్సజ్జితే నిస్సజ్జితసఞ్ఞా పరిభుఞ్జతి। ఆపత్తి పాచిత్తియస్స॥>
      text <నిస్సజ్జితే అనిస్సజ్జితసఞ్ఞా। ఆపత్తి దుక్కటస్స॥ నిస్సజ్జితే వేమతికా। ఆపత్తి దుక్కటస్స॥ నిస్సజ్జితే నిస్సజ్జితసఞ్ఞా అనాపత్తి॥>
      text <౧౦౦౭>, <అనాపత్తి నిస్సజ్జిత్వా పరిభుఞ్జతి। పున పరియాయేన పరిభుఞ్జతి। అఞ్ఞా ఉతునియో భిక్ఖునియో న హోన్తి। అచ్ఛిన్నచీవరికాయ। నట్ఠచీవరికాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <సత్తమసిక్ఖాపదం నిట్ఠితం॥>
    text <౮॥ అట్ఠమసిక్ఖాపదం>
      text <౧౦౦౮>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన థుల్లనన్దా భిక్ఖునీ ఆవసథం అనిస్సజ్జిత్వా చారికం పక్కామి॥ తేన ఖో పన సమయేన థుల్లనన్దాయ భిక్ఖునియా ఆవసథో డయ్హతి॥ భిక్ఖునియో ఏవమాహంసు హన్దాయ్యే। భణ్డకం నీహరామాతి॥ ఏకచ్చా ఏవమాహంసు న మయం। అయ్యే। నీహరిస్సామ॥ యం కిఞ్చి నట్ఠం సబ్బం అమ్హే అభియుఞ్జిస్సతీతి॥ థుల్లనన్దా భిక్ఖునీ పునదేవ తం ఆవసథం పచ్చాగన్త్వా భిక్ఖునియో పుచ్ఛి అపాయ్యే। భణ్డకం నీహరిత్థాతి॥ న మయం। అయ్యే। నీహరిమ్హాతి॥ థుల్లనన్దా భిక్ఖునీ ఉజ్ఝాయతి ఖియ్యతి విపాచేతి కథఞ్హి నామ భిక్ఖునియో ఆవసథే డయ్హమానే భణ్డకం న నీహరిస్సన్తీతి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా ఆవసథం అనిస్సజ్జిత్వా చారికం పక్కమిస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ ఆవసథం అనిస్సజ్జిత్వా చారికం పక్కమతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ ఆవసథం అనిస్సజ్జిత్వా చారికం పక్కమిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౦౯>, <యా పన భిక్ఖునీ ఆవసథం అనిస్సజ్జిత్వా చారికం పక్కమేయ్య। పాచిత్తియన్తి॥>
      text <౧౦౧౦>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <ఆవసథో నామ కవాటబద్ధో వుచ్చతి॥>
      text <అనిస్సజ్జిత్వా చారికం పక్కమేయ్యాతి భిక్ఖునియా వా సిక్ఖమానాయ వా సామణేరియా వా అనిస్సజ్జిత్వా పరిక్ఖిత్తస్స ఆవసథస్స పరిక్ఖేపం అతిక్కామేన్తియా ఆపత్తి పాచిత్తియస్స॥ అపరిక్ఖిత్తస్స ఆవసథస్స ఉపచారం అతిక్కామేన్తియా ఆపత్తి పాచిత్తియస్స॥>
      text <౧౦౧౧>, <అనిస్సజ్జితే అనిస్సజ్జితసఞ్ఞా పక్కమతి। ఆపత్తి పాచిత్తియస్స॥ అనిస్సజ్జితే వేమతికా పక్కమతి। ఆపత్తి పాచిత్తియస్స॥ అనిస్సజ్జితే నిస్సజ్జితసఞ్ఞా పక్కమతి। ఆపత్తి పాచిత్తియస్స॥>
      text <అకవాటబద్ధం అనిస్సజ్జిత్వా పక్కమతి। ఆపత్తి దుక్కటస్స॥ నిస్సజ్జితే అనిస్సజ్జితసఞ్ఞా। ఆపత్తి దుక్కటస్స॥ నిస్సజ్జితే వేమతికా। ఆపత్తి దుక్కటస్స॥ నిస్సజ్జితే నిస్సజ్జితసఞ్ఞా। అనాపత్తి॥>
      text <౧౦౧౨>, <అనాపత్తి నిస్సజ్జిత్వా పక్కమతి। సతి అన్తరాయే। పరియేసిత్వా న లభతి। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <అట్ఠమసిక్ఖాపదం నిట్ఠితం॥>
    text <౯॥ నవమసిక్ఖాపదం>
      text <౧౦౧౩>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన ఛబ్బగ్గియా భిక్ఖునియో తిరచ్ఛానవిజ్జం పరియాపుణన్తి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో తిరచ్ఛానవిజ్జం పరియాపుణిస్సన్తి। సేయ్యథాపి గిహినియో కామభోగినియోతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ ఛబ్బగ్గియా భిక్ఖునియో తిరచ్ఛానవిజ్జం పరియాపుణిస్సన్తీతి…పే॰… సచ్చం కిర। భిక్ఖవే। ఛబ్బగ్గియా భిక్ఖునియో తిరచ్ఛానవిజ్జం పరియాపుణన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। ఛబ్బగ్గియా భిక్ఖునియో తిరచ్ఛానవిజ్జం పరియాపుణిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౧౪>, <యా పన భిక్ఖునీ తిరచ్ఛానవిజ్జం పరియాపుణేయ్య। పాచిత్తియన్తి॥>
      text <౧౦౧౫>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <తిరచ్ఛానవిజ్జా నామ యం కిఞ్చి బాహిరకం అనత్థసంహితం॥>
      text <పరియాపుణేయ్యాతి పదేన పరియాపుణాతి। పదే పదే ఆపత్తి పాచిత్తియస్స॥ అక్ఖరాయ పరియాపుణాతి। అక్ఖరక్ఖరాయ ఆపత్తి పాచిత్తియస్స॥>
      text <౧౦౧౬>, <అనాపత్తి లేఖం పరియాపుణాతి। ధారణం పరియాపుణాతి। గుత్తత్థాయ పరిత్తం పరియాపుణాతి। ఉమ్మత్తికాయ। ఆదికమ్మికాయాతి॥>
      stand <నవమసిక్ఖాపదం నిట్ఠితం॥>
    text <౧౦॥ దసమసిక్ఖాపదం>
      text <౧౦౧౭>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన ఛబ్బగ్గియా భిక్ఖునియో తిరచ్ఛానవిజ్జం వాచేన్తి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో తిరచ్ఛానవిజ్జం వాచేస్సన్తి। సేయ్యథాపి గిహినియో కామభోగినియోతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ ఛబ్బగ్గియా భిక్ఖునియో తిరచ్ఛానవిజ్జం వాచేస్సన్తీతి…పే॰… సచ్చం కిర। భిక్ఖవే। ఛబ్బగ్గియా భిక్ఖునియో తిరచ్ఛానవిజ్జం వాచేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। ఛబ్బగ్గియా భిక్ఖునియో తిరచ్ఛానవిజ్జం వాచేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౧౮>, <యా పన భిక్ఖునీ తిరచ్ఛానవిజ్జం వాచేయ్య। పాచిత్తియన్తి॥>
      text <౧౦౧౯>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <తిరచ్ఛానవిజ్జా నామ యం కిఞ్చి బాహిరకం అనత్థసంహితం॥>
      text <వాచేయ్యాతి పదేన వాచేతి। పదే పదే ఆపత్తి పాచిత్తియస్స॥ అక్ఖరాయ వాచేతి। అక్ఖరక్ఖరాయ ఆపత్తి పాచిత్తియస్స॥>
      text <౧౦౨౦>, <అనాపత్తి లేఖం వాచేతి। ధారణం వాచేతి। గుత్తత్థాయ పరిత్తం వాచేతి। ఉమ్మత్తికాయ। ఆదికమ్మికాయాతి॥>
      stand <దసమసిక్ఖాపదం నిట్ఠితం॥>
      stand <చిత్తాగారవగ్గో పఞ్చమో॥>
  text <౬॥ ఆరామవగ్గో>
    text <౧॥ పఠమసిక్ఖాపదం>
      text <౧౦౨౧>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన సమ్బహులా భిక్ఖూ గామకావాసే ఏకచీవరా చీవరకమ్మం కరోన్తి॥ భిక్ఖునియో అనాపుచ్ఛా ఆరామం పవిసిత్వా యేన తే భిక్ఖూ తేనుపసఙ్కమింసు॥ భిక్ఖూ ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో అనాపుచ్ఛా ఆరామం పవిసిస్సన్తీతి…పే॰… సచ్చం కిర। భిక్ఖవే। భిక్ఖునియో అనాపుచ్ఛా ఆరామం పవిసన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో అనాపుచ్ఛా ఆరామం పవిసిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <యా పన భిక్ఖునీ అనాపుచ్ఛా ఆరామం పవిసేయ్య। పాచిత్తియన్తి॥>
      text <ఏవఞ్చిదం భగవతా భిక్ఖునీనం సిక్ఖాపదం పఞ్ఞత్తం హోతి॥>
      text <౧౦౨౨>, <తేన ఖో పన సమయేన తే భిక్ఖూ తమ్హా ఆవాసా పక్కమింసు॥ భిక్ఖునియో అయ్యా పక్కన్తాతి। ఆరామం నాగమంసు॥ అథ ఖో తే భిక్ఖూ పునదేవ తం ఆవాసం పచ్చాగచ్ఛింసు॥ భిక్ఖునియో అయ్యా ఆగతాతి। ఆపుచ్ఛా ఆరామం పవిసిత్వా యేన తే భిక్ఖూ తేనుపసఙ్కమింసు। ఉపసఙ్కమిత్వా తే భిక్ఖూ అభివాదేత్వా ఏకమన్తం అట్ఠంసు॥ ఏకమన్తం ఠితా ఖో తా భిక్ఖునియో తే భిక్ఖూ ఏతదవోచుం కిస్స తుమ్హే। భగినియో। ఆరామం నేవ సమ్మజ్జిత్థ న పానీయం పరిభోజనీయం ఉపట్ఠాపిత్థాతి॥ భగవతా। అయ్యా। సిక్ఖాపదం పఞ్ఞత్తం హోతి న అనాపుచ్ఛా ఆరామో పవిసితబ్బోతి॥ తేన మయం న ఆగమిమ్హాతి॥ భగవతో ఏతమత్థం ఆరోచేసుం…పే॰… అనుజానామి। భిక్ఖవే। సన్తం భిక్ఖుం ఆపుచ్ఛా ఆరామం పవిసితుం॥ ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <యా పన భిక్ఖునీ సన్తం భిక్ఖుం అనాపుచ్ఛా ఆరామం పవిసేయ్య। పాచిత్తియన్తి॥>
      text <ఏవఞ్చిదం భగవతా భిక్ఖునీనం సిక్ఖాపదం పఞ్ఞత్తం హోతి॥>
      text <౧౦౨౩>, <తేన ఖో పన సమయేన తే భిక్ఖూ తమ్హా ఆవాసా పక్కమిత్వా పునదేవ తం ఆవాసం పచ్చాగచ్ఛింసు॥ భిక్ఖునియో అయ్యా పక్కన్తాతి అనాపుచ్ఛా ఆరామం పవిసింసు॥ తాసం కుక్కుచ్చం అహోసి భగవతా సిక్ఖాపదం పఞ్ఞత్తం న సన్తం భిక్ఖుం అనాపుచ్ఛా ఆరామో పవిసితబ్బోతి॥ మయఞ్చమ్హా సన్తం భిక్ఖుం అనాపుచ్ఛా ఆరామం పవిసిమ్హా॥ కచ్చి ను ఖో మయం పాచిత్తియం ఆపత్తిం ఆపన్నాతి…పే॰… భగవతో ఏతమత్థం ఆరోచేసుం॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౨౪>, <యా పన భిక్ఖునీ జానం సభిక్ఖుకం ఆరామం అనాపుచ్ఛా పవిసేయ్య। పాచిత్తియన్తి॥>
      text <౧౦౨౫>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <జానాతి నామ సామం వా జానాతి। అఞ్ఞే వా తస్సా ఆరోచేన్తి। తే వా ఆరోచేన్తి॥>
      text <సభిక్ఖుకో నామ ఆరామో యత్థ భిక్ఖూ రుక్ఖమూలేపి వసన్తి॥>
      text <అనాపుచ్ఛా ఆరామం పవిసేయ్యాతి భిక్ఖుం వా సామణేరం వా ఆరామికం వా అనాపుచ్ఛా పరిక్ఖిత్తస్స ఆరామస్స పరిక్ఖేపం అతిక్కామేన్తియా ఆపత్తి పాచిత్తియస్స॥ అపరిక్ఖిత్తస్స ఆరామస్స ఉపచారం ఓక్కమన్తియా ఆపత్తి పాచిత్తియస్స॥>
      text <౧౦౨౬>, <సభిక్ఖుకే సభిక్ఖుకసఞ్ఞా సన్తం భిక్ఖుం అనాపుచ్ఛా ఆరామం పవిసతి। ఆపత్తి పాచిత్తియస్స॥ సభిక్ఖుకే వేమతికా సన్తం భిక్ఖుం అనాపుచ్ఛా ఆరామం పవిసతి। ఆపత్తి దుక్కటస్స॥ సభిక్ఖుకే అభిక్ఖుకసఞ్ఞా సన్తం భిక్ఖుం అనాపుచ్ఛా ఆరామం పవిసతి। అనాపత్తి॥>
      text <అభిక్ఖుకే సభిక్ఖుకసఞ్ఞా। ఆపత్తి దుక్కటస్స॥ అభిక్ఖుకే వేమతికా। ఆపత్తి దుక్కటస్స॥ అభిక్ఖుకే అభిక్ఖుకసఞ్ఞా। అనాపత్తి॥>
      text <౧౦౨౭>, <అనాపత్తి సన్తం భిక్ఖుం ఆపుచ్ఛా పవిసతి। అసన్తం భిక్ఖుం అనాపుచ్ఛా పవిసతి। సీసానులోకికా గచ్ఛతి। యత్థ భిక్ఖునియో సన్నిపతితా హోన్తి తత్థ గచ్ఛతి। ఆరామేన మగ్గో హోతి। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <పఠమసిక్ఖాపదం నిట్ఠితం॥>
    text <౨॥ దుతియసిక్ఖాపదం>
      text <౧౦౨౮>, <తేన సమయేన బుద్ధో భగవా వేసాలియం విహరతి మహావనే కూటాగారసాలాయం॥ తేన ఖో పన సమయేన ఆయస్మతో ఉపాలిస్స ఉపజ్ఝాయో ఆయస్మా కప్పితకో సుసానే విహరతి॥ తేన ఖో పన సమయేన ఛబ్బగ్గియానం భిక్ఖునీనం మహత్తరా భిక్ఖునీ కాలఙ్కతా హోతి॥ ఛబ్బగ్గియా భిక్ఖునియో తం భిక్ఖునిం నీహరిత్వా ఆయస్మతో కప్పితకస్స విహారస్స అవిదూరే ఝాపేత్వా థూపం కత్వా గన్త్వా తస్మిం థూపే రోదన్తి॥ అథ ఖో ఆయస్మా కప్పితకో తేన సద్దేన ఉబ్బాళ్హో తం థూపం భిన్దిత్వా పకిరేసి॥ ఛబ్బగ్గియా భిక్ఖునియో ఇమినా కప్పితకేన అమ్హాకం అయ్యాయ థూపో భిన్నో। హన్ద నం ఘాతేమాతి। మన్తేసుం॥ అఞ్ఞతరా భిక్ఖునీ ఆయస్మతో ఉపాలిస్స ఏతమత్థం ఆరోచేసి॥ ఆయస్మా ఉపాలి ఆయస్మతో కప్పితకస్స ఏతమత్థం ఆరోచేసి॥ అథ ఖో ఆయస్మా కప్పితకో విహారా నిక్ఖమిత్వా నిలీనో అచ్ఛి॥ అథ ఖో ఛబ్బగ్గియా భిక్ఖునియో యేనాయస్మతో కప్పితకస్స విహారో తేనుపసఙ్కమింసు। ఉపసఙ్కమిత్వా ఆయస్మతో కప్పితకస్స విహారం పాసాణేహి చ లేడ్డూహి చ ఓత్థరాపేత్వా। మతో కప్పితకోతి పక్కమింసు॥>
      text <అథ ఖో ఆయస్మా కప్పితకో తస్సా రత్తియా అచ్చయేన పుబ్బణ్హసమయం నివాసేత్వా పత్తచీవరమాదాయ వేసాలిం పిణ్డాయ పావిసి॥ అద్దసంసు ఖో ఛబ్బగ్గియా భిక్ఖునియో ఆయస్మన్తం కప్పితకం పిణ్డాయ చరన్తం॥ దిస్వాన ఏవమాహంసు అయం కప్పితకో జీవతి। కో ను ఖో అమ్హాకం మన్తం సంహరీతి॥ అస్సోసుం ఖో ఛబ్బగ్గియా భిక్ఖునియో అయ్యేన కిర ఉపాలినా అమ్హాకం మన్తో సంహటోతి॥ తా ఆయస్మన్తం ఉపాలిం అక్కోసింసు కథఞ్హి నామ అయం కాసావటో మలమజ్జనో నిహీనజచ్చో అమ్హాకం మన్తం సంహరిస్సతీతి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ ఛబ్బగ్గియా భిక్ఖునియో అయ్యం ఉపాలిం అక్కోసిస్సన్తీతి…పే॰… సచ్చం కిర। భిక్ఖవే। ఛబ్బగ్గియా భిక్ఖునియో ఉపాలిం అక్కోసన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। ఛబ్బగ్గియా భిక్ఖునియో ఉపాలిం అక్కోసిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౨౯>, <యా పన భిక్ఖునీ భిక్ఖుం అక్కోసేయ్య వా పరిభాసేయ్య వా। పాచిత్తియన్తి॥>
      text <౧౦౩౦>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <భిక్ఖున్తి ఉపసమ్పన్నం॥ అక్కోసేయ్య వాతి దసహి వా అక్కోసవత్థూహి అక్కోసతి ఏతేసం వా అఞ్ఞతరేన। ఆపత్తి పాచిత్తియస్స॥>
      text <పరిభాసేయ్య వాతి భయం ఉపదంసేతి। ఆపత్తి పాచిత్తియస్స॥>
      text <౧౦౩౧>, <ఉపసమ్పన్నే ఉపసమ్పన్నసఞ్ఞా అక్కోసతి వా పరిభాసతి వా। ఆపత్తి పాచిత్తియస్స॥ ఉపసమ్పన్నే వేమతికా అక్కోసతి వా పరిభాసతి వా। ఆపత్తి పాచిత్తియస్స॥ ఉపసమ్పన్నే అనుపసమ్పన్నసఞ్ఞా అక్కోసతి వా పరిభాసతి వా। ఆపత్తి పాచిత్తియస్స॥>
      text <అనుపసమ్పన్నం అక్కోసతి వా పరిభాసతి వా। ఆపత్తి దుక్కటస్స॥ అనుపసమ్పన్నే ఉపసమ్పన్నసఞ్ఞా। ఆపత్తి దుక్కటస్స॥ అనుపసమ్పన్నే వేమతికా। ఆపత్తి దుక్కటస్స॥ అనుపసమ్పన్నే అనుపసమ్పన్నసఞ్ఞా। ఆపత్తి దుక్కటస్స॥>
      text <౧౦౩౨>, <అనాపత్తి అత్థపురేక్ఖారాయ। ధమ్మపురేక్ఖారాయ। అనుసాసనిపురేక్ఖారాయ। ఉమ్మత్తికాయ। ఆదికమ్మికాయాతి॥>
      stand <దుతియసిక్ఖాపదం నిట్ఠితం॥>
    text <౩॥ తతియసిక్ఖాపదం>
      text <౧౦౩౩>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన చణ్డకాళీ భిక్ఖునీ భణ్డనకారికా హోతి కలహకారికా వివాదకారికా భస్సకారికా సఙ్ఘే అధికరణకారికా॥ థుల్లనన్దా భిక్ఖునీ తస్సా కమ్మే కరీయమానే పటిక్కోసతి॥ తేన ఖో పన సమయేన థుల్లనన్దా భిక్ఖునీ గామకం అగమాసి కేనచిదేవ కరణీయేన॥ అథ ఖో భిక్ఖునిసఙ్ఘో థుల్లనన్దా భిక్ఖునీ పక్కన్తాతి చణ్డకాళిం భిక్ఖునిం ఆపత్తియా అదస్సనే ఉక్ఖిపి॥ థుల్లనన్దా భిక్ఖునీ గామకే తం కరణీయం తీరేత్వా పునదేవ సావత్థిం పచ్చాగచ్ఛి॥ చణ్డకాళీ భిక్ఖునీ థుల్లనన్దాయ భిక్ఖునియా ఆగచ్ఛన్తియా నేవ ఆసనం పఞ్ఞపేసి న పాదోదకం పాదపీఠం పాదకఠలికం ఉపనిక్ఖిపి। న పచ్చుగ్గన్త్వా పత్తచీవరం పటిగ్గహేసి న పానీయేన ఆపుచ్ఛి॥ థుల్లనన్దా భిక్ఖునీ చణ్డకాళిం భిక్ఖునిం ఏతదవోచ కిస్స త్వం। అయ్యే। మయి ఆగచ్ఛన్తియా నేవ ఆసనం పఞ్ఞపేసి న పాదోదకం పాదపీఠం పాదకఠలికం ఉపనిక్ఖిపి। న పచ్చుగ్గన్త్వా పత్తచీవరం పటిగ్గహేసి న పానీయేన ఆపుచ్ఛీతి॥ ఏవఞ్హేతం। అయ్యే। హోతి యథా తం అనాథాయాతి॥ కిస్స పన త్వం। అయ్యే। అనాథాతి॥ ఇమా మం। అయ్యే। భిక్ఖునియో అయం అనాథా అప్పఞ్ఞాతా। నత్థి ఇమిస్సా కాచి పతివత్తాతి। ఆపత్తియా అదస్సనే ఉక్ఖిపింసూతి॥ థుల్లనన్దా భిక్ఖునీ బాలా ఏతా అబ్యత్తా ఏతా నేతా జానన్తి కమ్మం వా కమ్మదోసం వా కమ్మవిపత్తిం వా కమ్మసమ్పత్తిం వాతి। చణ్డీకతా గణం పరిభాసి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా చణ్డీకతా గణం పరిభాసిస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ చణ్డీకతా గణం పరిభాసతీతి॥ సచ్చం। భగవాతి॥ విగరహి బుద్ధో భగవా …పే॰…కథఞ్హి నామ। భిక్ఖవే। థుల్లనన్దా భిక్ఖునీ చణ్డీకతా గణం పరిభాసిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౩౪>, <యా పన భిక్ఖునీ చణ్డీకతా గణం పరిభాసేయ్య। పాచిత్తియన్తి॥>
      text <౧౦౩౫>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <చణ్డీకతా నామ కోధనా వుచ్చతి॥>
      text <గణో నామ భిక్ఖునిసఙ్ఘో వుచ్చతి॥>
      text <పరిభాసేయ్యాతి బాలా ఏతా అబ్యత్తా ఏతా నేతా జానన్తి కమ్మం వా కమ్మదోసం వా కమ్మవిపత్తిం వా కమ్మసమ్పత్తిం వాతి పరిభాసతి। ఆపత్తి పాచిత్తియస్స॥ సమ్బహులా భిక్ఖునియో వా ఏకం భిక్ఖునిం వా అనుపసమ్పన్నం వా పరిభాసతి। ఆపత్తి దుక్కటస్స॥>
      text <౧౦౩౬>, <అనాపత్తి అత్థపురేక్ఖారాయ। ధమ్మపురేక్ఖారాయ। అనుసాసనిపురేక్ఖారాయ। ఉమ్మత్తికాయ। ఆదికమ్మికాయాతి॥>
      stand <తతియసిక్ఖాపదం నిట్ఠితం॥>
    text <౪॥ చతుత్థసిక్ఖాపదం>
      text <౧౦౩౭>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అఞ్ఞతరో బ్రాహ్మణో భిక్ఖునియో నిమన్తేత్వా భోజేసి॥ భిక్ఖునియో భుత్తావీ పవారితా ఞాతికులాని గన్త్వా ఏకచ్చా భుఞ్జింసు ఏకచ్చా పిణ్డపాతం ఆదాయ అగమంసు॥ అథ ఖో సో బ్రాహ్మణో పటివిస్సకే ఏతదవోచ భిక్ఖునియో మయా అయ్యా సన్తప్పితా। ఏథ తుమ్హేపి సన్తప్పేస్సామీతి॥ తే ఏవమాహంసు కిం త్వం। అయ్యో। అమ్హే సన్తప్పేస్ససి॥ యాపి తయా నిమన్తితా తాపి అమ్హాకం ఘరాని ఆగన్త్వా ఏకచ్చా భుఞ్జింసు ఏకచ్చా పిణ్డపాతం ఆదాయ అగమంసూతి॥ అథ ఖో సో బ్రాహ్మణో ఉజ్ఝాయతి ఖియ్యతి విపాచేతి కథఞ్హి నామ భిక్ఖునియో అమ్హాకం ఘరే భుఞ్జిత్వా అఞ్ఞత్ర భుఞ్జిస్సన్తి। న చాహం పటిబలో యావదత్థం దాతున్తి॥ అస్సోసుం ఖో భిక్ఖునియో తస్స బ్రాహ్మణస్స ఉజ్ఝాయన్తస్స ఖియ్యన్తస్స విపాచేన్తస్స॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో భుత్తావీ పవారితా అఞ్ఞత్ర భుఞ్జిస్సన్తీతి…పే॰… సచ్చం కిర। భిక్ఖవే। భిక్ఖునియో భుత్తావీ పవారితా అఞ్ఞత్ర భుఞ్జన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో భుత్తావీ పవారితా అఞ్ఞత్ర భుఞ్జిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౩౮>, <యా పన భిక్ఖునీ నిమన్తితా వా పవారితా వా ఖాదనీయం వా భోజనీయం వా ఖాదేయ్య వా భుఞ్జేయ్య వా। పాచిత్తియన్తి॥>
      text <౧౦౩౯>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <నిమన్తితా నామ పఞ్చన్నం భోజనానం అఞ్ఞతరేన భోజనేన నిమన్తితా॥>
      text <పవారితా నామ అసనం పఞ్ఞాయతి। భోజనం పఞ్ఞాయతి। హత్థపాసే ఠితా అభిహరతి। పటిక్ఖేపో పఞ్ఞాయతి॥>
      text <ఖాదనీయం నామ పఞ్చ భోజనాని యాగుం యామకాలికం సత్తాహకాలికం యావజీవికం ఠపేత్వా అవసేసం ఖాదనీయం నామ॥>
      text <భోజనీయం నామ పఞ్చ భోజనాని ఓదనో। కుమ్మాసో। సత్తు। మచ్ఛో। మంసం॥>
      text <ఖాదిస్సామి భుఞ్జిస్సామీతి పటిగ్గణ్హాతి। ఆపత్తి దుక్కటస్స॥ అజ్ఝోహారే అజ్ఝోహారే ఆపత్తి పాచిత్తియస్స॥>
      text <౧౦౪౦>, <నిమన్తితే నిమన్తితసఞ్ఞా ఖాదనీయం వా భోజనీయం వా ఖాదతి వా భుఞ్జతి వా। ఆపత్తి పాచిత్తియస్స॥ నిమన్తితే వేమతికా ఖాదనీయం వా భోజనీయం వా ఖాదతి వా భుఞ్జతి వా। ఆపత్తి పాచిత్తియస్స॥ నిమన్తితే అనిమన్తితసఞ్ఞా ఖాదనీయం వా భోజనీయం వా ఖాదతి వా భుఞ్జతి వా। ఆపత్తి పాచిత్తియస్స॥>
      text <యామకాలికం సత్తాహకాలికం యావజీవికం ఆహారత్థాయ పటిగ్గణ్హాతి। ఆపత్తి దుక్కటస్స॥ అజ్ఝోహారే అజ్ఝోహారే ఆపత్తి దుక్కటస్స…పే॰…॥>
      text <౧౦౪౧>, <అనాపత్తి నిమన్తితా అప్పవారితా। యాగుం పివతి। సామికే అపలోకేత్వా భుఞ్జతి। యామకాలికం సత్తాహకాలికం యావజీవికం సతి పచ్చయే పరిభుఞ్జతి। ఉమ్మత్తికాయ। ఆదికమ్మికాయాతి॥>
      stand <చతుత్థసిక్ఖాపదం నిట్ఠితం॥>
    text <౫॥ పఞ్చమసిక్ఖాపదం>
      text <౧౦౪౨>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అఞ్ఞతరా భిక్ఖునీ సావత్థియం అఞ్ఞతరిస్సా విసిఖాయ పిణ్డాయ చరమానా యేన అఞ్ఞతరం కులం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ అథ ఖో తే మనుస్సా తం భిక్ఖునిం భోజేత్వా ఏతదవోచుం అఞ్ఞాపి। అయ్యే। భిక్ఖునియో ఆగచ్ఛన్తూతి॥ అథ ఖో సా భిక్ఖునీ। కథఞ్హి నామ భిక్ఖునియో నాగచ్ఛేయ్యున్తి। భిక్ఖునియో ఉపసఙ్కమిత్వా ఏతదవోచ అముకస్మిం। అయ్యే। ఓకాసే వాళా సునఖా చణ్డో బలిబద్దో చిక్ఖల్లో ఓకాసో॥ మా ఖో తత్థ అగమిత్థాతి॥ అఞ్ఞతరాపి భిక్ఖునీ తస్సా విసిఖాయ పిణ్డాయ చరమానా యేన తం కులం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ అథ ఖో తే మనుస్సా తం భిక్ఖునిం భోజేత్వా ఏతదవోచుం కిస్స। అయ్యే। భిక్ఖునియో న ఆగచ్ఛన్తీతి॥ అథ ఖో సా భిక్ఖునీ తేసం మనుస్సానం ఏతమత్థం ఆరోచేసి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునీ కులం మచ్ఛరాయిస్సతీతి…పే॰… సచ్చం కిర। భిక్ఖవే। భిక్ఖునీ కులం మచ్ఛరాయతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునీ కులం మచ్ఛరాయిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౪౩>, <యా పన భిక్ఖునీ కులమచ్ఛరినీ అస్స। పాచిత్తియన్తి॥>
      text <౧౦౪౪>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <కులం నామ చత్తారి కులాని ఖత్తియకులం। బ్రాహ్మణకులం। వేస్సకులం। సుద్దకులం॥>
      text <మచ్ఛరినీ అస్సాతి కథం భిక్ఖునియో నాగచ్ఛేయ్యున్తి భిక్ఖునీనం సన్తికే కులస్స అవణ్ణం భాసతి। ఆపత్తి పాచిత్తియస్స॥ కులస్స వా సన్తికే భిక్ఖునీనం అవణ్ణం భాసతి। ఆపత్తి పాచిత్తియస్స॥>
      text <౧౦౪౫>, <అనాపత్తి కులం న మచ్ఛరాయన్తీ సన్తంయేవ ఆదీనవం ఆచిక్ఖతి। ఉమ్మత్తికాయ। ఆదికమ్మికాయాతి॥>
      stand <పఞ్చమసిక్ఖాపదం నిట్ఠితం॥>
    text <౬॥ ఛట్ఠసిక్ఖాపదం>
      text <౧౦౪౬>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన సమ్బహులా భిక్ఖునియో గామకావాసే వస్సంవుట్ఠా సావత్థిం అగమంసు॥ భిక్ఖునియో తా భిక్ఖునియో ఏతదవోచుం కత్థాయ్యాయో వస్సంవుట్ఠా॥ కచ్చి ఓవాదో ఇద్ధో అహోసీతి॥ నత్థయ్యే। తత్థ భిక్ఖూ। కుతో ఓవాదో ఇద్ధో భవిస్సతీతి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో అభిక్ఖుకే ఆవాసే వస్సం వసిస్సన్తీతి…పే॰… సచ్చం కిర। భిక్ఖవే। భిక్ఖునియో అభిక్ఖుకే ఆవాసే వస్సం వసన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో అభిక్ఖుకే ఆవాసే వస్సం వసిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౪౭>, <యా పన భిక్ఖునీ అభిక్ఖుకే ఆవాసే వస్సం వసేయ్య। పాచిత్తియన్తి॥>
      text <౧౦౪౮>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <అభిక్ఖుకో నామ ఆవాసో న సక్కా హోతి ఓవాదాయ వా సంవాసాయ వా గన్తుం॥ వస్సం వసిస్సామీతి సేనాసనం పఞ్ఞపేతి పానీయం పరిభోజనీయం ఉపట్ఠపేతి పరివేణం సమ్మజ్జతి। ఆపత్తి దుక్కటస్స॥ సహ అరుణుగ్గమనా ఆపత్తి పాచిత్తియస్స॥>
      text <౧౦౪౯>, <అనాపత్తి వస్సుపగతా భిక్ఖూ పక్కన్తా వా హోన్తి విబ్భన్తా వా కాలఙ్కతా వా పక్ఖసఙ్కన్తా వా। ఆపదాసు। ఉమ్మత్తికాయ। ఆదికమ్మికాయాతి॥>
      stand <ఛట్ఠసిక్ఖాపదం నిట్ఠితం॥>
    text <౭॥ సత్తమసిక్ఖాపదం>
      text <౧౦౫౦>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన సమ్బహులా భిక్ఖునియో గామకావాసే వస్సంవుట్ఠా సావత్థిం అగమంసు॥ భిక్ఖునియో తా భిక్ఖునియో ఏతదవోచుం కత్థాయ్యాయో వస్సంవుట్ఠా। కత్థ భిక్ఖుసఙ్ఘో పవారితోతి॥ న మయం। అయ్యే। భిక్ఖుసఙ్ఘం పవారేమాతి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో వస్సంవుట్ఠా భిక్ఖుసఙ్ఘం న పవారేస్సన్తీతి…పే॰… సచ్చం కిర। భిక్ఖవే। భిక్ఖునియో వస్సంవుట్ఠా భిక్ఖుసఙ్ఘం న పవారేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో వస్సంవుట్ఠా భిక్ఖుసఙ్ఘం న పవారేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౫౧>, <యా పన భిక్ఖునీ వస్సంవుట్ఠా ఉభతోసఙ్ఘే తీహి ఠానేహి న పవారేయ్య దిట్ఠేన వా సుతేన వా పరిసఙ్కాయ వా। పాచిత్తియన్తి॥>
      text <౧౦౫౨>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <వస్సంవుట్ఠా నామ పురిమం వా తేమాసం పచ్ఛిమం వా తేమాసం వుట్ఠా॥ ఉభతోసఙ్ఘే తీహి ఠానేహి న పవారేస్సామి దిట్ఠేన వా సుతేన వా పరిసఙ్కాయ వాతి ధురం నిక్ఖిత్తమత్తే ఆపత్తి పాచిత్తియస్స॥>
      text <౧౦౫౩>, <అనాపత్తి సతి అన్తరాయే। పరియేసిత్వా న లభతి। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <సత్తమసిక్ఖాపదం నిట్ఠితం॥>
    text <౮॥ అట్ఠమసిక్ఖాపదం>
      text <౧౦౫౪>, <తేన సమయేన బుద్ధో భగవా సక్కేసు విహరతి కపిలవత్థుస్మిం నిగ్రోధారామే॥ తేన ఖో పన సమయేన ఛబ్బగ్గియా భిక్ఖూ భిక్ఖునుపస్సయం ఉపసఙ్కమిత్వా ఛబ్బగ్గియా భిక్ఖునియో ఓవదన్తి॥ భిక్ఖునియో ఛబ్బగ్గియా భిక్ఖునియో ఏతదవోచుం ఏథాయ్యే ఓవాదం గమిస్సామాతి॥ యమ్పి మయం। అయ్యే। గచ్ఛేయ్యామ ఓవాదస్స కారణా। అయ్యా ఛబ్బగ్గియా ఇధేవ ఆగన్త్వా అమ్హే ఓవదన్తీతి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ ఛబ్బగ్గియా భిక్ఖునియో ఓవాదం న గచ్ఛిస్సన్తీతి…పే॰… సచ్చం కిర। భిక్ఖవే। ఛబ్బగ్గియా భిక్ఖునియో ఓవాదం న గచ్ఛన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। ఛబ్బగ్గియా భిక్ఖునియో ఓవాదం న గచ్ఛిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౫౫>, <యా పన భిక్ఖునీ ఓవాదాయ వా సంవాసాయ వా న గచ్ఛేయ్య। పాచిత్తియన్తి॥>
      text <౧౦౫౬>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <ఓవాదో నామ అట్ఠ గరుధమ్మా॥>
      text <సంవాసో నామ ఏకకమ్మం ఏకుద్దేసో సమసిక్ఖతా॥ ఓవాదాయ వా సంవాసాయ వా న గచ్ఛిస్సామీతి ధురం నిక్ఖిత్తమత్తే ఆపత్తి పాచిత్తియస్స॥>
      text <౧౦౫౭>, <అనాపత్తి సతి అన్తరాయే। పరియేసిత్వా దుతియికం భిక్ఖునిం న లభతి। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <అట్ఠమసిక్ఖాపదం నిట్ఠితం॥>
    text <౯॥ నవమసిక్ఖాపదం>
      text <౧౦౫౮>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో ఉపోసథమ్పి న పుచ్ఛన్తి ఓవాదమ్పి న యాచన్తి॥ భిక్ఖూ ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ఉపోసథమ్పి న పుచ్ఛిస్సన్తి ఓవాదమ్పి న యాచిస్సన్తీతి…పే॰… సచ్చం కిర। భిక్ఖవే। భిక్ఖునియో ఉపోసథమ్పి న పుచ్ఛన్తి ఓవాదమ్పి న యాచన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో ఉపోసథమ్పి న పుచ్ఛిస్సన్తి ఓవాదమ్పి న యాచిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౫౯>, <అన్వద్ధమాసం భిక్ఖునియా భిక్ఖుసఙ్ఘతో ద్వే ధమ్మా పచ్చాసీసితబ్బా ఉపోసథపుచ్ఛకఞ్చ ఓవాదూపసఙ్కమనఞ్చ॥ తం అతిక్కామేన్తియా పాచిత్తియన్తి॥>
      text <౧౦౬౦>, <అన్వద్ధమాసన్తి అనుపోసథికం॥ ఉపోసథో నామ ద్వే ఉపోసథా చాతుద్దసికో చ పన్నరసికో చ॥>
      text <ఓవాదో నామ అట్ఠ గరుధమ్మా॥ ఉపోసథమ్పి న పుచ్ఛిస్సామి ఓవాదమ్పి న యాచిస్సామీతి ధురం నిక్ఖిత్తమత్తే ఆపత్తి పాచిత్తియస్స॥>
      text <౧౦౬౧>, <అనాపత్తి సతి అన్తరాయే। పరియేసిత్వా దుతియికం భిక్ఖునిం న లభతి। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <నవమసిక్ఖాపదం నిట్ఠితం॥>
    text <౧౦॥ దసమసిక్ఖాపదం>
      text <౧౦౬౨>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అఞ్ఞతరా భిక్ఖునీ పసాఖే జాతం గణ్డం పురిసేన సద్ధిం ఏకేనేకా భేదాపేసి॥ అథ ఖో సో పురిసో తం భిక్ఖునిం దూసేతుం ఉపక్కమి॥ సా విస్సరమకాసి॥ భిక్ఖునియో ఉపధావిత్వా తం భిక్ఖునిం ఏతదవోచుం కిస్స త్వం। అయ్యే। విస్సరమకాసీతి॥ అథ ఖో సా భిక్ఖునీ భిక్ఖునీనం ఏతమత్థం ఆరోచేసి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునీ పసాఖే జాతం గణ్డం పురిసేన సద్ధిం ఏకేనేకా భేదాపేస్సతీతి…పే॰… సచ్చం కిర। భిక్ఖవే। భిక్ఖునీ పసాఖే జాతం గణ్డం పురిసేన సద్ధిం ఏకేనేకా భేదాపేతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునీ పసాఖే జాతం గణ్డం పురిసేన సద్ధిం ఏకేనేకా భేదాపేస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౬౩>, <యా పన భిక్ఖునీ పసాఖే జాతం గణ్డం వా రుధితం వా అనపలోకేత్వా సఙ్ఘం వా గణం వా పురిసేన సద్ధిం ఏకేనేకా భేదాపేయ్య వా ఫాలాపేయ్య వా ధోవాపేయ్య వా ఆలిమ్పాపేయ్య వా బన్ధాపేయ్య వా మోచాపేయ్య వా। పాచిత్తియన్తి॥>
      text <౧౦౬౪>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <పసాఖం నామ అధోనాభి ఉబ్భజాణుమణ్డలం॥ జాతన్తి తత్థ జాతం॥ గణ్డో నామ యో కోచి గణ్డో॥ రుధితం నామ యం కిఞ్చి వణం॥ అనపలోకేత్వాతి అనాపుచ్ఛా॥ సఙ్ఘో నామ భిక్ఖునిసఙ్ఘో వుచ్చతి॥ గణో నామ సమ్బహులా భిక్ఖునియో వుచ్చన్తి॥ పురిసో నామ మనుస్సపురిసో। న యక్ఖో। న పేతో। న తిరచ్ఛానగతో। విఞ్ఞూ పటిబలో దూసేతుం॥ సద్ధిన్తి ఏకతో॥ ఏకేనేకాతి పురిసో చేవ హోతి భిక్ఖునీ చ॥>
      text <౧౦౬౫>, <భిన్దాతి ఆణాపేతి। ఆపత్తి దుక్కటస్స॥ భిన్నే ఆపత్తి పాచిత్తియస్స॥ ఫాలేహీతి ఆణాపేతి। ఆపత్తి దుక్కటస్స॥ ఫాలితే ఆపత్తి పాచిత్తియస్స॥ ధోవాతి ఆణాపేతి। ఆపత్తి దుక్కటస్స॥ ధోవితే ఆపత్తి పాచిత్తియస్స॥ ఆలిమ్పాతి ఆణాపేతి। ఆపత్తి దుక్కటస్స॥ లిత్తే ఆపత్తి పాచిత్తియస్స॥ బన్ధాహీతి ఆణాపేతి। ఆపత్తి దుక్కటస్స॥ బద్ధే ఆపత్తి పాచిత్తియస్స॥ మోచేహీతి ఆణాపేతి। ఆపత్తి దుక్కటస్స॥ ముత్తే ఆపత్తి పాచిత్తియస్స॥>
      text <౧౦౬౬>, <అనాపత్తి అపలోకేత్వా భేదాపేతి వా ఫాలాపేతి వా ధోవాపేతి వా ఆలిమ్పాపేతి వా బన్ధాపేతి వా మోచాపేతి వా। యా కాచి విఞ్ఞూ దుతియికా హోతి। ఉమ్మత్తికాయ। ఆదికమ్మికాయాతి॥>
      stand <దసమసిక్ఖాపదం నిట్ఠితం॥>
      stand <ఆరామవగ్గో ఛట్ఠో॥>
  text <౭॥ గబ్భినీవగ్గో>
    text <౧॥ పఠమసిక్ఖాపదం>
      text <౧౦౬౭>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో గబ్భినిం వుట్ఠాపేన్తి॥ సా పిణ్డాయ చరతి॥ మనుస్సా ఏవమాహంసు దేథాయ్యాయ భిక్ఖం। గరుభారా అయ్యాతి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో గబ్భినిం వుట్ఠాపేస్సన్తీతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో గబ్భినిం వుట్ఠాపేస్సన్తీతి…పే॰… సచ్చం కిర। భిక్ఖవే। భిక్ఖునియో గబ్భినిం వుట్ఠాపేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో గబ్భినిం వుట్ఠాపేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౬౮>, <యా పన భిక్ఖునీ గబ్భినిం వుట్ఠాపేయ్య। పాచిత్తియన్తి॥>
      text <౧౦౬౯>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <గబ్భినీ నామ ఆపన్నసత్తా వుచ్చతి॥ వుట్ఠాపేయ్యాతి ఉపసమ్పాదేయ్య॥>
      text <వుట్ఠాపేస్సామీతి గణం వా ఆచరినిం వా పత్తం వా చీవరం వా పరియేసతి। సీమం వా సమ్మన్నతి। ఆపత్తి దుక్కటస్స॥ ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఉపజ్ఝాయాయ ఆపత్తి పాచిత్తియస్స॥ గణస్స చ ఆచరినియా చ ఆపత్తి దుక్కటస్స॥>
      text <౧౦౭౦>, <గబ్భినియా గబ్భినిసఞ్ఞా వుట్ఠాపేతి। ఆపత్తి పాచిత్తియస్స॥ గబ్భినియా వేమతికా వుట్ఠాపేతి। ఆపత్తి దుక్కటస్స॥ గబ్భినియా అగబ్భినిసఞ్ఞా వుట్ఠాపేతి। అనాపత్తి॥ అగబ్భినియా గబ్భినిసఞ్ఞా। ఆపత్తి దుక్కటస్స॥ అగబ్భినియా వేమతికా। ఆపత్తి దుక్కటస్స॥ అగబ్భినియా అగబ్భినిసఞ్ఞా। అనాపత్తి॥>
      text <౧౦౭౧>, <అనాపత్తి గబ్భినిం అగబ్భినిసఞ్ఞా వుట్ఠాపేతి। అగబ్భినిం అగబ్భినిసఞ్ఞా వుట్ఠాపేతి। ఉమ్మత్తికాయ। ఆదికమ్మికాయాతి॥>
      stand <పఠమసిక్ఖాపదం నిట్ఠితం॥>
    text <౨॥ దుతియసిక్ఖాపదం>
      text <౧౦౭౨>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో పాయన్తిం వుట్ఠాపేన్తి॥ సా పిణ్డాయ చరతి॥ మనుస్సా ఏవమాహంసు దేథాయ్యాయ భిక్ఖం। సదుతియికా అయ్యాతి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో పాయన్తిం వుట్ఠాపేస్సన్తీతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో పాయన్తిం వుట్ఠాపేస్సన్తీతి…పే॰… సచ్చం కిర। భిక్ఖవే। భిక్ఖునియో పాయన్తిం వుట్ఠాపేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో పాయన్తిం వుట్ఠాపేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౭౩>, <యా పన భిక్ఖునీ పాయన్తిం వుట్ఠాపేయ్య। పాచిత్తియన్తి॥>
      text <౧౦౭౪>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <పాయన్తీ నామ మాతా వా హోతి ధాతి వా॥>
      text <వుట్ఠాపేయ్యాతి ఉపసమ్పాదేయ్య॥>
      text <వుట్ఠాపేస్సామీతి గణం వా ఆచరినిం వా పత్తం వా చీవరం వా పరియేసతి। సీమం వా సమ్మన్నతి। ఆపత్తి దుక్కటస్స॥ ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఉపజ్ఝాయాయ ఆపత్తి పాచిత్తియస్స॥ గణస్స చ ఆచరినియా చ ఆపత్తి దుక్కటస్స॥>
      text <౧౦౭౫>, <పాయన్తియా పాయన్తిసఞ్ఞా వుట్ఠాపేతి। ఆపత్తి పాచిత్తియస్స॥ పాయన్తియా వేమతికా వుట్ఠాపేతి। ఆపత్తి దుక్కటస్స॥ పాయన్తియా అపాయన్తిసఞ్ఞా వుట్ఠాపేతి। అనాపత్తి॥ అపాయన్తియా పాయన్తిసఞ్ఞా। ఆపత్తి దుక్కటస్స॥ అపాయన్తియా వేమతికా। ఆపత్తి దుక్కటస్స॥ అపాయన్తియా అపాయన్తిసఞ్ఞా। అనాపత్తి॥>
      text <౧౦౭౬>, <అనాపత్తి పాయన్తిం అపాయన్తిసఞ్ఞా వుట్ఠాపేతి। అపాయన్తిం అపాయన్తిసఞ్ఞా వుట్ఠాపేతి। ఉమ్మత్తికాయ। ఆదికమ్మికాయాతి॥>
      stand <దుతియసిక్ఖాపదం నిట్ఠితం॥>
    text <౩॥ తతియసిక్ఖాపదం>
      text <౧౦౭౭>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో ద్వే వస్సాని ఛసు ధమ్మేసు అసిక్ఖితసిక్ఖం సిక్ఖమానం వుట్ఠాపేన్తి॥ తా బాలా హోన్తి అబ్యత్తా న జానన్తి కప్పియం వా అకప్పియం వా॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ద్వే వస్సాని ఛసు ధమ్మేసు అసిక్ఖితసిక్ఖం సిక్ఖమానం వుట్ఠాపేస్సన్తీతి…పే॰… సచ్చం కిర। భిక్ఖవే। భిక్ఖునియో ద్వే వస్సాని ఛసు ధమ్మేసు అసిక్ఖితసిక్ఖం సిక్ఖమానం వుట్ఠాపేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో ద్వే వస్సాని ఛసు ధమ్మేసు అసిక్ఖితసిక్ఖం సిక్ఖమానం వుట్ఠాపేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… విగరహిత్వా…పే॰… ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। సిక్ఖమానాయ ద్వే వస్సాని ఛసు ధమ్మేసు సిక్ఖాసమ్ముతిం దాతుం॥ ఏవఞ్చ పన। భిక్ఖవే। దాతబ్బా॥ తాయ సిక్ఖమానాయ సఙ్ఘం ఉపసఙ్కమిత్వా ఏకంసం ఉత్తరాసఙ్గం కరిత్వా భిక్ఖునీనం పాదే వన్దిత్వా ఉక్కుటికం నిసీదిత్వా అఞ్జలిం పగ్గహేత్వా ఏవమస్స వచనీయో అహం। అయ్యే। ఇత్థన్నామా ఇత్థన్నామాయ అయ్యాయ సిక్ఖమానా॥ సఙ్ఘం ద్వే వస్సాని ఛసు ధమ్మేసు సిక్ఖాసమ్ముతిం యాచామీతి॥ దుతియమ్పి యాచితబ్బా॥ తతియమ్పి యాచితబ్బా॥ బ్యత్తాయ భిక్ఖునియా పటిబలాయ సఙ్ఘో ఞాపేతబ్బో>
      text <౧౦౭౮>, <సుణాతు మే। అయ్యే। సఙ్ఘో॥ అయం ఇత్థన్నామా ఇత్థన్నామాయ అయ్యాయ సిక్ఖమానా సఙ్ఘం ద్వే వస్సాని ఛసు ధమ్మేసు సిక్ఖాసమ్ముతిం యాచతి॥ యది సఙ్ఘస్స పత్తకల్లం సఙ్ఘో ఇత్థన్నామాయ సిక్ఖమానాయ ద్వే వస్సాని ఛసు ధమ్మేసు సిక్ఖాసమ్ముతిం దదేయ్య॥ ఏసా ఞత్తి॥>
      text <సుణాతు మే। అయ్యే। సఙ్ఘో॥ అయం ఇత్థన్నామా ఇత్థన్నామాయ అయ్యాయ సిక్ఖమానా సఙ్ఘం ద్వే వస్సాని ఛసు ధమ్మేసు సిక్ఖాసమ్ముతిం యాచతి॥ సఙ్ఘో ఇత్థన్నామాయ సిక్ఖమానాయ ద్వే వస్సాని ఛసు ధమ్మేసు సిక్ఖాసమ్ముతిం దేతి॥ యస్సా అయ్యాయ ఖమతి ఇత్థన్నామాయ సిక్ఖమానాయ ద్వే వస్సాని ఛసు ధమ్మేసు సిక్ఖాసమ్ముతియా దానం। సా తుణ్హస్స। యస్సా నక్ఖమతి। సా భాసేయ్య॥>
      text <దిన్నా సఙ్ఘేన ఇత్థన్నామాయ సిక్ఖమానాయ ద్వే వస్సాని ఛసు ధమ్మేసు సిక్ఖాసమ్ముతి॥ ఖమతి సఙ్ఘస్స। తస్మా తుణ్హీ। ఏవమేతం ధారయామీతి॥>
      text <౧౦౭౯>, <సా సిక్ఖమానా ఏవం వదేహీతి వత్తబ్బా పాణాతిపాతా వేరమణిం ద్వే వస్సాని అవీతిక్కమ్మ సమాదానం సమాదియామి॥ అదిన్నాదానా వేరమణిం ద్వే వస్సాని అవీతిక్కమ్మ సమాదానం సమాదియామి॥ అబ్రహ్మచరియా వేరమణిం ద్వే వస్సాని అవీతిక్కమ్మ సమాదానం సమాదియామి॥ ముసావాదా వేరమణిం ద్వే వస్సాని అవీతిక్కమ్మ సమాదానం సమాదియామి॥ సురామేరయమజ్జప్పమాదట్ఠానా వేరమణిం ద్వే వస్సాని అవీతిక్కమ్మ సమాదానం సమాదియామి॥ వికాలభోజనా వేరమణిం ద్వే వస్సాని అవీతిక్కమ్మ సమాదానం సమాదియామీతి॥>
      text <అథ ఖో భగవా తా భిక్ఖునియో అనేకపరియాయేన విగరహిత్వా దుబ్భరతాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౮౦>, <యా పన భిక్ఖునీ ద్వే వస్సాని ఛసు ధమ్మేసు అసిక్ఖితసిక్ఖం సిక్ఖమానం వుట్ఠాపేయ్య। పాచిత్తియన్తి॥>
      text <౧౦౮౧>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <ద్వే వస్సానీతి ద్వే సంవచ్ఛరాని॥ అసిక్ఖితసిక్ఖా నామ సిక్ఖా వా న దిన్నా హోతి। దిన్నా వా సిక్ఖా కుపితా॥ వుట్ఠాపేయ్యాతి ఉపసమ్పాదేయ్య॥>
      text <వుట్ఠాపేస్సామీతి గణం వా ఆచరినిం వా పత్తం వా చీవరం వా పరియేసతి। సీమం వా సమ్మన్నతి। ఆపత్తి దుక్కటస్స॥ ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఉపజ్ఝాయాయ ఆపత్తి పాచిత్తియస్స॥ గణస్స చ ఆచరినియా చ ఆపత్తి దుక్కటస్స॥>
      text <౧౦౮౨>, <ధమ్మకమ్మే ధమ్మకమ్మసఞ్ఞా వుట్ఠాపేతి। ఆపత్తి పాచిత్తియస్స॥ ధమ్మకమ్మే వేమతికా వుట్ఠాపేతి। ఆపత్తి పాచిత్తియస్స॥ ధమ్మకమ్మే అధమ్మకమ్మసఞ్ఞా వుట్ఠాపేతి। ఆపత్తి పాచిత్తియస్స॥>
      text <అధమ్మకమ్మే ధమ్మకమ్మసఞ్ఞా। ఆపత్తి దుక్కటస్స॥ అధమ్మకమ్మే వేమతికా। ఆపత్తి దుక్కటస్స॥ అధమ్మకమ్మే అధమ్మకమ్మసఞ్ఞా। ఆపత్తి దుక్కటస్స॥>
      text <౧౦౮౩>, <అనాపత్తి ద్వే వస్సాని ఛసు ధమ్మేసు సిక్ఖితసిక్ఖం సిక్ఖమానం వుట్ఠాపేతి। ఉమ్మత్తికాయ। ఆదికమ్మికాయాతి॥>
      stand <తతియసిక్ఖాపదం నిట్ఠితం॥>
    text <౪॥ చతుత్థసిక్ఖాపదం>
      text <౧౦౮౪>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో ద్వే వస్సాని ఛసు ధమ్మేసు సిక్ఖితసిక్ఖం సిక్ఖమానం సఙ్ఘేన అసమ్మతం వుట్ఠాపేన్తి॥ భిక్ఖునియో ఏవమాహంసు ఏథ। సిక్ఖమానా। ఇమం జానాథ। ఇమం దేథ। ఇమం ఆహరథ। ఇమినా అత్థో। ఇమం కప్పియం కరోథాతి॥ తా ఏవమాహంసు న మయం। అయ్యే। సిక్ఖమానా॥ భిక్ఖునియో మయన్తి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ద్వే వస్సాని ఛసు ధమ్మేసు సిక్ఖితసిక్ఖం సిక్ఖమానం సఙ్ఘేన అసమ్మతం వుట్ఠాపేస్సన్తీతి…పే॰… సచ్చం కిర। భిక్ఖవే। భిక్ఖునియో ద్వే వస్సాని ఛసు ధమ్మేసు సిక్ఖితసిక్ఖం సిక్ఖమానం సఙ్ఘేన అసమ్మతం వుట్ఠాపేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో ద్వే వస్సాని ఛసు ధమ్మేసు సిక్ఖితసిక్ఖం సిక్ఖమానం సఙ్ఘేన అసమ్మతం వుట్ఠాపేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… విగరహిత్వా…పే॰… ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। ద్వే వస్సాని ఛసు ధమ్మేసు సిక్ఖితసిక్ఖాయ సిక్ఖమానాయ వుట్ఠానసమ్ముతిం దాతుం॥ ఏవఞ్చ పన। భిక్ఖవే। దాతబ్బా॥ తాయ ద్వే వస్సాని ఛసు ధమ్మేసు సిక్ఖితసిక్ఖాయ సిక్ఖమానాయ సఙ్ఘం ఉపసఙ్కమిత్వా ఏకంసం ఉత్తరాసఙ్గం కరిత్వా భిక్ఖునీనం పాదే వన్దిత్వా ఉక్కుటికం నిసీదిత్వా అఞ్జలిం పగ్గహేత్వా ఏవమస్స వచనీయో అహం। అయ్యే। ఇత్థన్నామా ఇత్థన్నామాయ అయ్యాయ ద్వే వస్సాని ఛసు ధమ్మేసు సిక్ఖితసిక్ఖా సిక్ఖమానా సఙ్ఘం వుట్ఠానసమ్ముతిం యాచామీతి॥ దుతియమ్పి యాచితబ్బా॥ తతియమ్పి యాచితబ్బా॥ బ్యత్తాయ భిక్ఖునియా పటిబలాయ సఙ్ఘో ఞాపేతబ్బో>
      text <౧౦౮౫>, <సుణాతు మే। అయ్యే। సఙ్ఘో॥ అయం ఇత్థన్నామా ఇత్థన్నామాయ అయ్యాయ ద్వే వస్సాని ఛసు ధమ్మేసు సిక్ఖితసిక్ఖా సిక్ఖమానా సఙ్ఘం వుట్ఠానసమ్ముతిం యాచతి॥ యది సఙ్ఘస్స పత్తకల్లం। సఙ్ఘో ఇత్థన్నామాయ ద్వే వస్సాని ఛసు ధమ్మేసు సిక్ఖితసిక్ఖాయ సిక్ఖమానాయ వుట్ఠానసమ్ముతిం దదేయ్య॥ ఏసా ఞత్తి॥>
      text <సుణాతు మే। అయ్యే। సఙ్ఘో॥ అయం ఇత్థన్నామా ఇత్థన్నామాయ అయ్యాయ ద్వే వస్సాని ఛసు ధమ్మేసు సిక్ఖితసిక్ఖా సిక్ఖమానా సఙ్ఘం వుట్ఠానసమ్ముతిం యాచతి॥ సఙ్ఘో ఇత్థన్నామాయ ద్వే వస్సాని ఛసు ధమ్మేసు సిక్ఖితసిక్ఖాయ సిక్ఖమానాయ వుట్ఠానసమ్ముతిం దేతి॥ యస్సా అయ్యాయ ఖమతి ఇత్థన్నామాయ ద్వే వస్సాని ఛసు ధమ్మేసు సిక్ఖితసిక్ఖాయ సిక్ఖమానాయ వుట్ఠానసమ్ముతియా దానం। సా తుణ్హస్స। యస్సా నక్ఖమతి। సా భాసేయ్య॥>
      text <దిన్నా సఙ్ఘేన ఇత్థన్నామాయ ద్వే వస్సాని ఛసు ధమ్మేసు సిక్ఖితసిక్ఖాయ సిక్ఖమానాయ వుట్ఠానసమ్ముతి। ఖమతి సఙ్ఘస్స। తస్మా తుణ్హీ। ఏవమేతం ధారయామీతి॥>
      text <అథ ఖో భగవా తా భిక్ఖునియో అనేకపరియాయేన విగరహిత్వా దుబ్భరతాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౮౬>, <యా పన భిక్ఖునీ ద్వే వస్సాని ఛసు ధమ్మేసు సిక్ఖితసిక్ఖం సిక్ఖమానం సఙ్ఘేన అసమ్మతం వుట్ఠాపేయ్య। పాచిత్తియన్తి॥>
      text <౧౦౮౭>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <ద్వే వస్సానీతి ద్వే సంవచ్ఛరాని॥ సిక్ఖితసిక్ఖా నామ ఛసు ధమ్మేసు సిక్ఖితసిక్ఖా॥ అసమ్మతా నామ ఞత్తిదుతియేన కమ్మేన వుట్ఠానసమ్ముతి న దిన్నాహోతి॥ వుట్ఠాపేయ్యాతి ఉపసమ్పాదేయ్య॥>
      text <వుట్ఠాపేస్సామీతి గణం వా ఆచరినిం వా పత్తం వా చీవరం వా పరియేసతి। సీమం వా సమ్మన్నతి। ఆపత్తి దుక్కటస్స॥ ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఉపజ్ఝాయాయ ఆపత్తి పాచిత్తియస్స॥ గణస్స చ ఆచరినియా చ ఆపత్తి దుక్కటస్స॥>
      text <౧౦౮౮>, <ధమ్మకమ్మే ధమ్మకమ్మసఞ్ఞా వుట్ఠాపేతి। ఆపత్తి పాచిత్తియస్స॥ ధమ్మకమ్మే వేమతికా వుట్ఠాపేతి। ఆపత్తి పాచిత్తియస్స॥ ధమ్మకమ్మే అధమ్మకమ్మసఞ్ఞా వుట్ఠాపేతి। ఆపత్తి పాచిత్తియస్స॥>
      text <అధమ్మకమ్మే ధమ్మకమ్మసఞ్ఞా। ఆపత్తి దుక్కటస్స॥ అధమ్మకమ్మే వేమతికా। ఆపత్తి దుక్కటస్స॥ అధమ్మకమ్మే అధమ్మకమ్మసఞ్ఞా। ఆపత్తి దుక్కటస్స॥>
      text <౧౦౮౯>, <అనాపత్తి ద్వే వస్సాని ఛసు ధమ్మేసు సిక్ఖితసిక్ఖం సిక్ఖమానం సఙ్ఘేన సమ్మతం వుట్ఠాపేతి। ఉమ్మత్తికాయ। ఆదికమ్మికాయాతి॥>
      stand <చతుత్థసిక్ఖాపదం నిట్ఠితం॥>
    text <౫॥ పఞ్చమసిక్ఖాపదం>
      text <౧౦౯౦>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో ఊనద్వాదసవస్సం గిహిగతం వుట్ఠాపేన్తి॥ తా అక్ఖమా హోన్తి సీతస్స ఉణ్హస్స జిఘచ్ఛాయ పిపాసాయ డంసమకసవాతాతపసరీసపసమ్ఫస్సానం దురుత్తానం దురాగతానం వచనపథానం॥ ఉప్పన్నానం సారీరికానం వేదనానం దుక్ఖానం తిబ్బానం ఖరానం కటుకానం అసాతానం అమనాపానం పాణహరానం అనధివాసకజాతికా హోన్తి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ఊనద్వాదసవస్సం గిహిగతం వుట్ఠాపేస్సన్తీతి…పే॰… సచ్చం కిర। భిక్ఖవే। భిక్ఖునియో ఊనద్వాదసవస్సం గిహిగతం వుట్ఠాపేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో ఊనద్వాదసవస్సం గిహిగతం వుట్ఠాపేస్సన్తి॥ ఊనద్వాదసవస్సా। భిక్ఖవే। గిహిగతా అక్ఖమా హోతి సీతస్స ఉణ్హస్స జిఘచ్ఛాయ పిపాసాయ డంసమకసవాతాతపసరీసపసమ్ఫస్సానం దురుత్తానం దురాగతానం వచనపథానం॥ ఉప్పన్నానం సారీరికానం వేదనానం దుక్ఖానం తిబ్బానం ఖరానం కటుకానం అసాతానం అమనాపానం పాణహరానం అనధివాసకజాతికా హోతి॥ ద్వాదసవస్సావ ఖో। భిక్ఖవే। గిహిగతా ఖమా హోతి సీతస్స ఉణ్హస్స జిఘచ్ఛాయ పిపాసాయ డంసమకసవాతాతపసరీసపసమ్ఫస్సానం దురుత్తానం దురాగతానం వచనపథానం॥ ఉప్పన్నానం సారీరికానం వేదనానం దుక్ఖానం తిబ్బానం ఖరానం కటుకానం అసాతానం అమనాపానం పాణహరానం అధివాసకజాతికా హోతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౯౧>, <యా పన భిక్ఖునీ ఊనద్వాదసవస్సం గిహిగతం వుట్ఠాపేయ్య। పాచిత్తియన్తి॥>
      text <౧౦౯౨>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <ఊనద్వాదసవస్సా నామ అప్పత్తద్వాదసవస్సా॥ గిహిగతా నామ పురిసన్తరగతా వుచ్చతి॥ వుట్ఠాపేయ్యాతి ఉపసమ్పాదేయ్య॥>
      text <వుట్ఠాపేస్సామీతి గణం వా ఆచరినిం వా పత్తం వా చీవరం వా పరియేసతి। సీమం వా సమ్మన్నతి। ఆపత్తి దుక్కటస్స॥ ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఉపజ్ఝాయాయ ఆపత్తి పాచిత్తియస్స॥ గణస్స చ ఆచరినియా చ ఆపత్తి దుక్కటస్స॥>
      text <౧౦౯౩>, <ఊనద్వాదసవస్సాయ ఊనద్వాదసవస్ససఞ్ఞా వుట్ఠాపేతి। ఆపత్తి పాచిత్తియస్స॥ ఊనద్వాదసవస్సాయ వేమతికా వుట్ఠాపేతి। ఆపత్తి దుక్కటస్స॥ ఊనద్వాదసవస్సాయ పరిపుణ్ణసఞ్ఞా వుట్ఠాపేతి। అనాపత్తి॥>
      text <పరిపుణ్ణద్వాదసవస్సాయ ఊనద్వాదసవస్ససఞ్ఞా। ఆపత్తి దుక్కటస్స॥ పరిపుణ్ణద్వాదసవస్సాయ వేమతికా। ఆపత్తి దుక్కటస్స॥ పరిపుణ్ణద్వాదసవస్సాయ పరిపుణ్ణసఞ్ఞా। అనాపత్తి॥>
      text <౧౦౯౪>, <అనాపత్తి ఊనద్వాదసవస్సం పరిపుణ్ణసఞ్ఞా వుట్ఠాపేతి। పరిపుణ్ణద్వాదసవస్సం పరిపుణ్ణసఞ్ఞా వుట్ఠాపేతి। ఉమ్మత్తికాయ। ఆదికమ్మికాయాతి॥>
      stand <పఞ్చమసిక్ఖాపదం నిట్ఠితం॥>
    text <౬॥ ఛట్ఠసిక్ఖాపదం>
      text <౧౦౯౫>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో పరిపుణ్ణద్వాదసవస్సం గిహిగతం ద్వే వస్సాని ఛసు ధమ్మేసు అసిక్ఖితసిక్ఖం వుట్ఠాపేన్తి॥ తా బాలా హోన్తి అబ్యత్తా న జానన్తి కప్పియం వా అకప్పియం వా॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో పరిపుణ్ణద్వాదసవస్సం గిహిగతం ద్వే వస్సాని ఛసు ధమ్మేసు అసిక్ఖితసిక్ఖం వుట్ఠాపేస్సన్తీతి…పే॰… సచ్చం కిర। భిక్ఖవే। భిక్ఖునియో పరిపుణ్ణద్వాదసవస్సం గిహిగతం ద్వే వస్సాని ఛసు ధమ్మేసు అసిక్ఖితసిక్ఖం వుట్ఠాపేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో పరిపుణ్ణద్వాదసవస్సం గిహిగతం ద్వే వస్సాని ఛసు ధమ్మేసు అసిక్ఖితసిక్ఖం వుట్ఠాపేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… విగరహిత్వా ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। పరిపుణ్ణద్వాదసవస్సాయ గిహిగతాయ ద్వే వస్సాని ఛసు ధమ్మేసు సిక్ఖాసమ్ముతిం దాతుం॥ ఏవఞ్చ పన। భిక్ఖవే। దాతబ్బా॥ తాయ పరిపుణ్ణద్వాదసవస్సాయ గిహిగతాయ సఙ్ఘం ఉపసఙ్కమిత్వా ఏకంసం ఉత్తరాసఙ్గం కరిత్వా భిక్ఖునీనం పాదే వన్దిత్వా ఉక్కుటికం నిసీదిత్వా అఞ్జలిం పగ్గహేత్వా ఏవమస్స వచనీయో అహం। అయ్యే। ఇత్థన్నామా ఇత్థన్నామాయ అయ్యాయ పరిపుణ్ణద్వాదసవస్సా గిహిగతా సఙ్ఘం ద్వే వస్సాని ఛసు ధమ్మేసు సిక్ఖాసమ్ముతిం యాచామీతి॥ దుతియమ్పి యాచితబ్బా॥ తతియమ్పి యాచితబ్బా॥ బ్యత్తాయ భిక్ఖునియా పటిబలాయ సఙ్ఘో ఞాపేతబ్బో>
      text <౧౦౯౬>, <సుణాతు మే। అయ్యే। సఙ్ఘో॥ అయం ఇత్థన్నామా ఇత్థన్నామాయ అయ్యాయ పరిపుణ్ణద్వాదసవస్సా గిహిగతా సఙ్ఘం ద్వే వస్సాని ఛసు ధమ్మేసు సిక్ఖాసమ్ముతిం యాచతి॥ యది సఙ్ఘస్స పత్తకల్లం సఙ్ఘో ఇత్థన్నామాయ పరిపుణ్ణద్వాదసవస్సాయ గిహిగతాయ ద్వే వస్సాని ఛసు ధమ్మేసు సిక్ఖాసమ్ముతిం దదేయ్య॥ ఏసా ఞత్తి॥>
      text <సుణాతు మే। అయ్యే। సఙ్ఘో॥ అయం ఇత్థన్నామా ఇత్థన్నామాయ అయ్యాయ పరిపుణ్ణద్వాదసవస్సా గిహిగతా సఙ్ఘం ద్వే వస్సాని ఛసు ధమ్మేసు సిక్ఖాసమ్ముతిం యాచతి॥ సఙ్ఘో ఇత్థన్నామాయ పరిపుణ్ణద్వాదసవస్సాయ గిహిగతాయ ద్వే వస్సాని ఛసు ధమ్మేసు సిక్ఖాసమ్ముతిం దేతి॥ యస్సా అయ్యాయ ఖమతి ఇత్థన్నామాయ పరిపుణ్ణద్వాదసవస్సాయ గిహిగతాయ ద్వే వస్సాని ఛసు ధమ్మేసు సిక్ఖాసమ్ముతియా దానం। సా తుణ్హస్స। యస్సా నక్ఖమతి। సా భాసేయ్య॥>
      text <దిన్నా సఙ్ఘేన ఇత్థన్నామాయ పరిపుణ్ణద్వాదసవస్సాయ గిహిగతాయ ద్వే వస్సాని ఛసు ధమ్మేసు సిక్ఖాసమ్ముతి॥ ఖమతి సఙ్ఘస్స। తస్మా తుణ్హీ। ఏవమేతం ధారయామీతి॥>
      text <సా పరిపుణ్ణద్వాదసవస్సా గిహిగతా ఏవం వదేహీతి వత్తబ్బా పాణాతిపాతా వేరమణిం ద్వే వస్సాని అవీతిక్కమ్మ సమాదానం సమాదియామి…పే॰… వికాలభోజనా వేరమణిం ద్వే వస్సాని అవీతిక్కమ్మ సమాదానం సమాదియామీతి॥>
      text <అథ ఖో భగవా తా భిక్ఖునియో అనేకపరియాయేన విగరహిత్వా దుబ్భరతాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౦౯౭>, <యా పన భిక్ఖునీ పరిపుణ్ణద్వాదసవస్సం గిహిగతం ద్వే వస్సాని ఛసు ధమ్మేసు అసిక్ఖితసిక్ఖం వుట్ఠాపేయ్య। పాచిత్తియన్తి॥>
      text <౧౦౯౮>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <పరిపుణ్ణద్వాదసవస్సా నామ పత్తద్వాదసవస్సా॥ గిహిగతా నామ పురిసన్తరగతా వుచ్చతి॥ ద్వే వస్సానీతి ద్వే సంవచ్ఛరాని॥ అసిక్ఖితసిక్ఖా నామ సిక్ఖా వా న దిన్నా హోతి। దిన్నా వా సిక్ఖా కుపితా॥ వుట్ఠాపేయ్యాతి ఉపసమ్పాదేయ్య॥>
      text <వుట్ఠాపేస్సామీతి గణం వా ఆచరినిం వా పత్తం వా చీవరం వా పరియేసతి। సీమం వా సమ్మన్నతి। ఆపత్తి దుక్కటస్స॥ ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఉపజ్ఝాయాయ ఆపత్తి పాచిత్తియస్స॥ గణస్స చ ఆచరినియా చ ఆపత్తి దుక్కటస్స॥>
      text <౧౦౯౯>, <ధమ్మకమ్మే ధమ్మకమ్మసఞ్ఞా వుట్ఠాపేతి। ఆపత్తి పాచిత్తియస్స॥ ధమ్మకమ్మే వేమతికా వుట్ఠాపేతి। ఆపత్తి పాచిత్తియస్స॥ ధమ్మకమ్మే అధమ్మకమ్మసఞ్ఞా వుట్ఠాపేతి। ఆపత్తి పాచిత్తియస్స॥>
      text <అధమ్మకమ్మే ధమ్మకమ్మసఞ్ఞా వుట్ఠాపేతి। ఆపత్తి దుక్కటస్స॥ అధమ్మకమ్మే వేమతికా వుట్ఠాపేతి। ఆపత్తి దుక్కటస్స॥ అధమ్మకమ్మే అధమ్మకమ్మసఞ్ఞా వుట్ఠాపేతి। ఆపత్తి దుక్కటస్స॥>
      text <౧౧౦౦>, <అనాపత్తి పరిపుణ్ణద్వాదసవస్సం గిహిగతం ద్వే వస్సాని ఛసు ధమ్మేసు సిక్ఖితసిక్ఖం వుట్ఠాపేతి। ఉమ్మత్తికాయ। ఆదికమ్మికాయాతి॥>
      stand <ఛట్ఠసిక్ఖాపదం నిట్ఠితం॥>
    text <౭॥ సత్తమసిక్ఖాపదం>
      text <౧౧౦౧>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో పరిపుణ్ణద్వాదసవస్సం గిహిగతం ద్వే వస్సాని ఛసు ధమ్మేసు సిక్ఖితసిక్ఖం సఙ్ఘేన అసమ్మతం వుట్ఠాపేన్తి॥ భిక్ఖునియో ఏవమాహంసు ఏథ సిక్ఖమానా। ఇమం జానాథ। ఇమం దేథ। ఇమం ఆహరథ। ఇమినా అత్థో। ఇమం కప్పియం కరోథాతి॥ తా ఏవమాహంసు న మయం। అయ్యే। సిక్ఖమానా। భిక్ఖునియో మయన్తి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో పరిపుణ్ణద్వాదసవస్సం గిహిగతం ద్వే వస్సాని ఛసు ధమ్మేసు సిక్ఖితసిక్ఖం సఙ్ఘేన అసమ్మతం వుట్ఠాపేస్సన్తీతి…పే॰… సచ్చం కిర। భిక్ఖవే। భిక్ఖునియో పరిపుణ్ణద్వాదసవస్సం గిహిగతం ద్వే వస్సాని ఛసు ధమ్మేసు సిక్ఖితసిక్ఖం సఙ్ఘేన అసమ్మత్తం వుట్ఠాపేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ భిక్ఖవే భిక్ఖునియో పరిపుణ్ణద్వాదసవస్సం గిహిగతం ద్వే వస్సాని ఛసు ధమ్మేసు సిక్ఖితసిక్ఖం సఙ్ఘేన అసమ్మతం వుట్ఠాపేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… విగరహిత్వా…పే॰… ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। పరిపుణ్ణద్వాదసవస్సాయ గిహిగతాయ ద్వే వస్సాని ఛసు ధమ్మేసు సిక్ఖితసిక్ఖాయ వుట్ఠానసమ్ముతిం దాతుం॥ ఏవఞ్చ పన। భిక్ఖవే। దాతబ్బా॥ తాయ పరిపుణ్ణద్వాదసవస్సాయ గిహిగతాయ ద్వే వస్సాని ఛసు ధమ్మేసు సిక్ఖితసిక్ఖాయ సఙ్ఘం ఉపసఙ్కమిత్వా ఏకంసం ఉత్తరాసఙ్గం కరిత్వా భిక్ఖునీనం పాదే వన్దిత్వా ఉక్కుటికం నిసీదిత్వా అఞ్జలిం పగ్గహేత్వా ఏవమస్స వచనీయో అహం। అయ్యే। ఇత్థన్నామా ఇత్థన్నామాయ అయ్యాయ పరిపుణ్ణద్వాదసవస్సా గిహిగతా ద్వే వస్సాని ఛసు ధమ్మేసు సిక్ఖితసిక్ఖా। సఙ్ఘం వుట్ఠానసమ్ముతిం యాచామీతి॥ దుతియమ్పి యాచితబ్బా॥ తతియమ్పి యాచితబ్బా॥ బ్యత్తాయ భిక్ఖునియా పటిబలాయ సఙ్ఘో ఞాపేతబ్బో॥>
      text <౧౧౦౨>, <సుణాతు మే। అయ్యే। సఙ్ఘో॥ అయం ఇత్థన్నామా ఇత్థన్నామాయ అయ్యాయ పరిపుణ్ణద్వాదసవస్సా గిహిగతా ద్వే వస్సాని ఛసు ధమ్మేసు సిక్ఖితసిక్ఖా సఙ్ఘం వుట్ఠానసమ్ముతిం యాచతి॥ యది సఙ్ఘస్స పత్తకల్లం। సఙ్ఘో ఇత్థన్నామాయ పరిపుణ్ణద్వాదసవస్సాయ గిహిగతాయ ద్వే వస్సాని ఛసు ధమ్మేసు సిక్ఖితసిక్ఖాయ వుట్ఠానసమ్ముతిం దదేయ్య॥ ఏసా ఞత్తి॥>
      text <సుణాతు మే। అయ్యే। సఙ్ఘో॥ అయం ఇత్థన్నామా ఇత్థన్నామాయ అయ్యాయ పరిపుణ్ణద్వాదసవస్సా గిహిగతా ద్వే వస్సాని ఛసు ధమ్మేసు సిక్ఖితసిక్ఖా సఙ్ఘం వుట్ఠానసమ్ముతిం యాచతి॥ సఙ్ఘో ఇత్థన్నామాయ పరిపుణ్ణద్వాదసవస్సాయ గిహిగతాయ ద్వే వస్సాని ఛసు ధమ్మేసు సిక్ఖితసిక్ఖాయ వుట్ఠానసమ్ముతిం దేతి॥ యస్సా అయ్యాయ ఖమతి ఇత్థన్నామాయ పరిపుణ్ణద్వాదసవస్సాయ గిహిగతాయ ద్వే వస్సాని ఛసు ధమ్మేసు సిక్ఖితసిక్ఖాయ వుట్ఠానసమ్ముతియా దానం। సా తుణ్హస్స। యస్సా నక్ఖమతి। సా భాసేయ్య॥>
      text <దిన్నా సఙ్ఘేన ఇత్థన్నామాయ పరిపుణ్ణద్వాదసవస్సాయ గిహిగతాయ ద్వే వస్సాని ఛసు ధమ్మేసు సిక్ఖితసిక్ఖాయ వుట్ఠానసమ్ముతి॥ ఖమతి సఙ్ఘస్స। తస్మా తుణ్హీ। ఏవమేతం ధారయామీతి॥>
      text <అథ ఖో భగవా తా భిక్ఖునియో అనేకపరియాయేన విగరహిత్వా దుబ్భరతాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౦౩>, <యా పన భిక్ఖునీ పరిపుణ్ణద్వాదసవస్సం గిహిగతం ద్వే వస్సాని ఛసు ధమ్మేసు సిక్ఖితసిక్ఖం సఙ్ఘేన అసమ్మతం వుట్ఠాపేయ్య। పాచిత్తియన్తి॥>
      text <౧౧౦౪>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <పరిపుణ్ణద్వాదసవస్సా నామ పత్తద్వాదసవస్సా॥ గిహిగతా నామ పురిసన్తరగతా వుచ్చతి॥ ద్వే వస్సానీతి ద్వే సంవచ్ఛరాని॥ సిక్ఖితసిక్ఖా నామ ఛసు ధమ్మేసు సిక్ఖితసిక్ఖా॥ అసమ్మతా నామ ఞత్తిదుతియేన కమ్మేన వుట్ఠానసమ్ముతి న దిన్నా హోతి॥ వుట్ఠాపేయ్యాతి ఉపసమ్పాదేయ్య॥>
      text <వుట్ఠాపేస్సామీతి గణం వా ఆచరినిం వా పత్తం వా చీవరం వా పరియేసతి। సీమం వా సమ్మన్నతి। ఆపత్తి దుక్కటస్స॥ ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఉపజ్ఝాయాయ ఆపత్తి పాచిత్తియస్స॥ గణస్స చ ఆచరినియా చ ఆపత్తి దుక్కటస్స॥>
      text <౧౧౦౫>, <ధమ్మకమ్మే ధమ్మకమ్మసఞ్ఞా వుట్ఠాపేతి। ఆపత్తి పాచిత్తియస్స॥ ధమ్మకమ్మే వేమతికా వుట్ఠాపేతి। ఆపత్తి పాచిత్తియస్స॥ ధమ్మకమ్మే అధమ్మకమ్మసఞ్ఞా వుట్ఠాపేతి। ఆపత్తి పాచిత్తియస్స॥>
      text <అధమ్మకమ్మే ధమ్మకమ్మసఞ్ఞా। ఆపత్తి దుక్కటస్స॥ అధమ్మకమ్మే వేమతికా। ఆపత్తి దుక్కటస్స॥ అధమ్మకమ్మే అధమ్మకమ్మసఞ్ఞా। ఆపత్తి దుక్కటస్స॥>
      text <౧౧౦౬>, <అనాపత్తి పరిపుణ్ణద్వాదసవస్సం గిహిగతం ద్వే వస్సాని ఛసు ధమ్మేసు సిక్ఖితసిక్ఖం సఙ్ఘేన సమ్మతం వుట్ఠాపేతి। ఉమ్మత్తికాయ। ఆదికమ్మికాయాతి॥>
      stand <సత్తమసిక్ఖాపదం నిట్ఠితం॥>
    text <౮॥ అట్ఠమసిక్ఖాపదం>
      text <౧౧౦౭>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన థుల్లనన్దా భిక్ఖునీ సహజీవినిం వుట్ఠాపేత్వా ద్వే వస్సాని నేవ అనుగ్గణ్హాతి న అనుగ్గణ్హాపేతి॥ తా బాలా హోన్తి అబ్యత్తా। న జానన్తి కప్పియం వా అకప్పియం వా॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా సహజీవినిం వుట్ఠాపేత్వా ద్వే వస్సాని నేవ అనుగ్గణ్హిస్సతి న అనుగ్గణ్హాపేస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ సహజీవినిం వుట్ఠాపేత్వా ద్వే వస్సాని నేవ అనుగ్గణ్హాతి న అనుగ్గణ్హాపేతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ సహజీవినిం వుట్ఠాపేత్వా ద్వే వస్సాని నేవ అనుగ్గణ్హిస్సతి న అనుగ్గణ్హాపేస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౦౮>, <యా పన భిక్ఖునీ సహజీవినిం వుట్ఠాపేత్వా ద్వే వస్సాని నేవ అనుగ్గణ్హేయ్య న అనుగ్గణ్హాపేయ్య। పాచిత్తియన్తి॥>
      text <౧౧౦౯>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <సహజీవినీ నామ సద్ధివిహారినీ వుచ్చతి॥ వుట్ఠాపేత్వాతి ఉపసమ్పాదేత్వా॥ ద్వే వస్సానీతి ద్వే సంవచ్ఛరాని॥>
      text <నేవ అనుగ్గణ్హేయ్యాతి న సయం అనుగ్గణ్హేయ్య ఉద్దేసేన పరిపుచ్ఛాయ ఓవాదేన అనుసాసనియా॥>
      text <న అనుగ్గణ్హాపేయ్యాతి న అఞ్ఞం ఆణాపేయ్య ద్వే వస్సాని నేవ అనుగ్గణ్హిస్సామి న అనుగ్గణ్హాపేస్సామీతి ధురం నిక్ఖిత్తమత్తే ఆపత్తి పాచిత్తియస్స॥>
      text <౧౧౧౦>, <అనాపత్తి సతి అన్తరాయే। పరియేసిత్వా న లభతి। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <అట్ఠమసిక్ఖాపదం నిట్ఠితం॥>
    text <౯॥ నవమసిక్ఖాపదం>
      text <౧౧౧౧>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో వుట్ఠాపితం పవత్తినిం ద్వే వస్సాని నానుబన్ధన్తి॥ తా బాలా హోన్తి అబ్యత్తా। న జానన్తి కప్పియం వా అకప్పియం వా॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో వుట్ఠాపితం పవత్తినిం ద్వే వస్సాని నానుబన్ధిస్సన్తీతి…పే॰… సచ్చం కిర। భిక్ఖవే। భిక్ఖునియో వుట్ఠాపితం పవత్తినిం ద్వే వస్సాని నానుబన్ధన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో వుట్ఠాపితం పవత్తినిం ద్వే వస్సాని నానుబన్ధిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౧౨>, <యా పన భిక్ఖునీ వుట్ఠాపితం పవత్తినిం ద్వే వస్సాని నానుబన్ధేయ్య। పాచిత్తియన్తి॥>
      text <౧౧౧౩>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <వుట్ఠాపితన్తి ఉపసమ్పాదితం॥ పవత్తినీ నామ ఉపజ్ఝాయా వుచ్చతి॥ ద్వే వస్సానీతి ద్వే సంవచ్ఛరాని॥ నానుబన్ధేయ్యాతి న సయం ఉపట్ఠహేయ్య॥ ద్వే వస్సాని నానుబన్ధిస్సామీతి ధురం నిక్ఖిత్తమత్తే ఆపత్తి పాచిత్తియస్స॥>
      text <౧౧౧౪>, <అనాపత్తి ఉపజ్ఝాయా బాలా వా హోతి అలజ్జినీ వా। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <నవమసిక్ఖాపదం నిట్ఠితం॥>
    text <౧౦॥ దసమసిక్ఖాపదం>
      text <౧౧౧౫>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన థుల్లనన్దా భిక్ఖునీ సహజీవినిం వుట్ఠాపేత్వా నేవ వూపకాసేతి న వూపకాసాపేతి॥ సామికో అగ్గహేసి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా సహజీవినిం వుట్ఠాపేత్వా నేవ వూపకాసేస్సతి న వూపకాసాపేస్సతి। సామికో అగ్గహేసి॥ సచాయం భిక్ఖునీ పక్కన్తా అస్స। న చ సామికో గణ్హేయ్యాతి…పే॰… సచ్చం కిర। భిక్ఖవే। థుల్లనన్దా భిక్ఖునీ సహజీవినిం వుట్ఠాపేత్వా నేవ వూపకాసేతి న వూపకాసాపేతి। సామికో అగ్గహేసీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ సహజీవినిం వుట్ఠాపేత్వా నేవ వూపకాసేస్సతి న వూపకాసాపేస్సతి। సామికో అగ్గహేసి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౧౬>, <యా పన భిక్ఖునీ సహజీవినిం వుట్ఠాపేత్వా నేవ వూపకాసేయ్య న వూపకాసాపేయ్య అన్తమసో ఛప్పఞ్చయోజనానిపి। పాచిత్తియన్తి॥>
      text <౧౧౧౭>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <సహజీవినీ నామ సద్ధివిహారినీ వుచ్చతి॥ వుట్ఠాపేత్వాతి ఉపసమ్పాదేత్వా॥ నేవ వూపకాసేయ్యాతి న సయం వూపకాసేయ్య॥ న వూపకాసాపేయ్యాతి న అఞ్ఞం ఆణాపేయ్య॥ నేవ వూపకాసేస్సామి న వూపకాసాపేస్సామి అన్తమసో ఛప్పఞ్చయోజనానిపీతి ధురం నిక్ఖిత్తమత్తే ఆపత్తి పాచిత్తియస్స॥>
      text <౧౧౧౮>, <అనాపత్తి సతి అన్తరాయే। పరియేసిత్వా దుతియికం భిక్ఖునిం న లభతి। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <దసమసిక్ఖాపదం నిట్ఠితం॥>
      stand <గబ్భినివగ్గో సత్తమో॥>
  text <౮॥ కుమారీభూతవగ్గో>
    text <౧॥ పఠమసిక్ఖాపదం>
      text <౧౧౧౯>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో ఊనవీసతివస్సం కుమారిభూతం వుట్ఠాపేన్తి॥ తా అక్ఖమా హోన్తి సీతస్స ఉణ్హస్స జిఘచ్ఛాయ పిపాసాయ డంసమకసవాతాతపసరీసపసమ్ఫస్సానం దురుత్తానం దురాగతానం వచనపథానం॥ ఉప్పన్నానం సారీరికానం వేదనానం దుక్ఖానం తిబ్బానం ఖరానం కటుకానం అసాతానం అమనాపానం పాణహరానం అనధివాసకజాతికా హోన్తి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ఊనవీసతివస్సం కుమారిభూతం వుట్ఠాపేస్సన్తీతి…పే॰… సచ్చం కిర। భిక్ఖవే। భిక్ఖునియో ఊనవీసతివస్సం కుమారిభూతం వుట్ఠాపేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో ఊనవీసతివస్సం కుమారిభూతం వుట్ఠాపేస్సన్తి॥ ఊనవీసతివస్సా। భిక్ఖవే। కుమారిభూతా అక్ఖమా హోతి సీతస్స ఉణ్హస్స…పే॰… పాణహరానం అనధివాసకజాతికా హోతి॥ వీసతివస్సావ ఖో। భిక్ఖవే। కుమారిభూతా ఖమా హోతి సీతస్స ఉణ్హస్స…పే॰… పాణహరానం అధివాసకజాతికా హోతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౨౦>, <యా పన భిక్ఖునీ ఊనవీసతివస్సం కుమారిభూతం వుట్ఠాపేయ్య। పాచిత్తియన్తి॥>
      text <౧౧౨౧>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <ఊనవీసతివస్సా నామ అప్పత్తవీసతివస్సా॥ కుమారిభూతా నామ సామణేరీ వుచ్చతి॥ వుట్ఠాపేయ్యాతి ఉపసమ్పాదేయ్య॥>
      text <వుట్ఠాపేస్సామీతి గణం వా ఆచరినిం వా పత్తం వా చీవరం వా పరియేసతి। సీమం వా సమ్మన్నతి। ఆపత్తి దుక్కటస్స॥ ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఉపజ్ఝాయాయ ఆపత్తి పాచిత్తియస్స॥ గణస్స చ ఆచరినియా చ ఆపత్తి దుక్కటస్స॥>
      text <౧౧౨౨>, <ఊనవీసతివస్సాయ ఊనవీసతివస్ససఞ్ఞా వుట్ఠాపేతి। ఆపత్తి పాచిత్తియస్స॥ ఊనవీసతివస్సాయ వేమతికా వుట్ఠాపేతి। ఆపత్తి దుక్కటస్స॥ ఊనవీసతివస్సాయ పరిపుణ్ణసఞ్ఞా వుట్ఠాపేతి। అనాపత్తి॥ పరిపుణ్ణవీసతివస్సాయ ఊనవీసతివస్ససఞ్ఞా। ఆపత్తి దుక్కటస్స॥ పరిపుణ్ణవీసతివస్సాయ వేమతికా। ఆపత్తి దుక్కటస్స॥ పరిపుణ్ణవీసతివస్సాయ పరిపుణ్ణసఞ్ఞా। అనాపత్తి॥>
      text <౧౧౨౩>, <అనాపత్తి ఊనవీసతివస్సం పరిపుణ్ణసఞ్ఞా వుట్ఠాపేతి। పరిపుణ్ణవీసతివస్సం పరిపుణ్ణసఞ్ఞా వుట్ఠాపేతి। ఉమ్మత్తికాయ। ఆదికమ్మికాయాతి॥>
      stand <పఠమసిక్ఖాపదం నిట్ఠితం॥>
    text <౨॥ దుతియసిక్ఖాపదం>
      text <౧౧౨౪>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో పరిపుణ్ణవీసతివస్సం కుమారిభూతం ద్వే వస్సాని ఛసు ధమ్మేసు అసిక్ఖితసిక్ఖం వుట్ఠాపేన్తి॥ తా బాలా హోన్తి అబ్యత్తా। న జానన్తి కప్పియం వా అకప్పియం వా॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో పరిపుణ్ణవీసతివస్సం కుమారిభూతం ద్వే వస్సాని ఛసు ధమ్మేసు అసిక్ఖితసిక్ఖం వుట్ఠాపేస్సన్తీతి…పే॰… సచ్చం కిర। భిక్ఖవే। భిక్ఖునియో పరిపుణ్ణవీసతివస్సం కుమారిభూతం ద్వే వస్సాని ఛసు ధమ్మేసు అసిక్ఖితసిక్ఖం వుట్ఠాపేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో పరిపుణ్ణవీసతివస్సం కుమారిభూతం ద్వే వస్సాని ఛసు ధమ్మేసు అసిక్ఖితసిక్ఖం వుట్ఠాపేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… విగరహిత్వా…పే॰… ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। అట్ఠారసవస్సాయ కుమారిభూతాయ ద్వే వస్సాని ఛసు ధమ్మేసు సిక్ఖాసమ్ముతిం దాతుం॥ ఏవఞ్చ పన భిక్ఖవే దాతబ్బా॥ తాయ అట్ఠారసవస్సాయ కుమారిభూతాయ సఙ్ఘం ఉపసఙ్కమిత్వా ఏకంసం ఉత్తరాసఙ్గం కరిత్వా భిక్ఖునీనం పాదే వన్దిత్వా ఉక్కుటికం నిసీదిత్వా అఞ్జలిం పగ్గహేత్వా ఏవమస్స వచనీయో అహం। అయ్యే। ఇత్థన్నామా ఇత్థన్నామాయ అయ్యాయ అట్ఠారసవస్సా కుమారిభూతా సఙ్ఘం ద్వే వస్సాని ఛసు ధమ్మేసు సిక్ఖాసమ్ముతిం యాచామీతి॥ దుతియమ్పి యాచితబ్బా॥ తతియమ్పి యాచితబ్బా॥ బ్యత్తాయ భిక్ఖునియా పటిబలాయ సఙ్ఘో ఞాపేతబ్బో>
      text <౧౧౨౫>, <సుణాతు మే। అయ్యే। సఙ్ఘో॥ అయం ఇత్థన్నామా ఇత్థన్నామాయ అయ్యాయ అట్ఠారసవస్సా కుమారిభూతా సఙ్ఘం ద్వే వస్సాని ఛసు ధమ్మేసు సిక్ఖాసమ్ముతిం యాచతి॥ యది సఙ్ఘస్స పత్తకల్లం। సఙ్ఘో ఇత్థన్నామాయ అట్ఠారసవస్సాయ కుమారిభూతాయ ద్వే వస్సాని ఛసు ధమ్మేసు సిక్ఖాసమ్ముతిం దదేయ్య॥ ఏసా ఞత్తి॥>
      text <సుణాతు మే। అయ్యే। సఙ్ఘో॥ అయం ఇత్థన్నామా ఇత్థన్నామాయ అయ్యాయ అట్ఠారసవస్సా కుమారిభూతా సఙ్ఘం ద్వే వస్సాని ఛసు ధమ్మేసు సిక్ఖాసమ్ముతిం యాచతి॥ సఙ్ఘో ఇత్థన్నామాయ అట్ఠారసవస్సాయ కుమారిభూతాయ ద్వే వస్సాని ఛసు ధమ్మేసు సిక్ఖాసమ్ముతిం దేతి॥ యస్సా అయ్యాయ ఖమతి ఇత్థన్నామాయ అట్ఠారసవస్సాయ కుమారిభూతాయ ద్వే వస్సాని ఛసు ధమ్మేసు సిక్ఖాసమ్ముతియా దానం। సా తుణ్హస్స। యస్సా నక్ఖమతి। సా భాసేయ్య॥>
      text <దిన్నా సఙ్ఘేన ఇత్థన్నామాయ అట్ఠారసవస్సాయ కుమారిభూతాయ ద్వే వస్సాని ఛసు ధమ్మేసు సిక్ఖాసమ్ముతి॥ ఖమతి సఙ్ఘస్స। తస్మా తుణ్హీ। ఏవమేతం ధారయామీతి॥>
      text <సా అట్ఠారసవస్సా కుమారిభూతా ఏవం వదేహీతి వత్తబ్బా పాణాతిపాతా వేరమణిం ద్వే వస్సాని అవీతిక్కమ్మ సమాదానం సమాదియామి…పే॰… వికాలభోజనా వేరమణిం ద్వే వస్సాని అవీతిక్కమ్మ సమాదానం సమాదియామీతి॥>
      text <అథ ఖో భగవా తా భిక్ఖునియో అనేకపరియాయేన విగరహిత్వా దుబ్భరతాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౨౬>, <యా పన భిక్ఖునీ పరిపుణ్ణవీసతివస్సం కుమారిభూతం ద్వే వస్సాని ఛసు ధమ్మేసు అసిక్ఖితసిక్ఖం వుట్ఠాపేయ్య। పాచిత్తియన్తి॥>
      text <౧౧౨౭>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <పరిపుణ్ణవీసతివస్సా నామ పత్తవీసతివస్సా॥ కుమారిభూతా నామ సామణేరీ వుచ్చతి॥ ద్వే వస్సానీతి ద్వే సంవచ్ఛరాని॥ అసిక్ఖితసిక్ఖా నామ సిక్ఖా వా న దిన్నా హోతి। దిన్నా వా సిక్ఖా కుపితా॥ వుట్ఠాపేయ్యాతి ఉపసమ్పాదేయ్య॥>
      text <వుట్ఠాపేస్సామీతి గణం వా ఆచరినిం వా పత్తం వా చీవరం వా పరియేసతి। సీమం వా సమ్మన్నతి। ఆపత్తి దుక్కటస్స॥ ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఉపజ్ఝాయాయ ఆపత్తి పాచిత్తియస్స॥ గణస్స చ ఆచరినియా చ ఆపత్తి దుక్కటస్స॥>
      text <౧౧౨౮>, <ధమ్మకమ్మే ధమ్మకమ్మసఞ్ఞా వుట్ఠాపేతి। ఆపత్తి పాచిత్తియస్స॥ ధమ్మకమ్మే వేమతికా వుట్ఠాపేతి। ఆపత్తి పాచిత్తియస్స॥ ధమ్మకమ్మే అధమ్మకమ్మసఞ్ఞా వుట్ఠాపేతి। ఆపత్తి పాచిత్తియస్స॥>
      text <అధమ్మకమ్మే ధమ్మకమ్మసఞ్ఞా। ఆపత్తి దుక్కటస్స॥ అధమ్మకమ్మే వేమతికా। ఆపత్తి దుక్కటస్స॥ అధమ్మకమ్మే అధమ్మకమ్మసఞ్ఞా। ఆపత్తి దుక్కటస్స॥>
      text <౧౧౨౯>, <అనాపత్తి పరిపుణ్ణవీసతివస్సం కుమారిభూతం ద్వే వస్సాని ఛసు ధమ్మేసు సిక్ఖితసిక్ఖం వుట్ఠాపేతి। ఉమ్మత్తికాయ। ఆదికమ్మికాయాతి॥>
      stand <దుతియసిక్ఖాపదం నిట్ఠితం॥>
    text <౩॥ తతియసిక్ఖాపదం>
      text <౧౧౩౦>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో పరిపుణ్ణవీసతివస్సం కుమారిభూతం ద్వే వస్సాని ఛసు ధమ్మేసు సిక్ఖితసిక్ఖం సఙ్ఘేన అసమ్మతం వుట్ఠాపేన్తి॥ భిక్ఖునియో ఏవమాహంసు ఏథ సిక్ఖమానా। ఇమం జానాథ। ఇమం దేథ। ఇమం ఆహరథ। ఇమినా అత్థో। ఇమం కప్పియం కరోథాతి॥ తా ఏవమాహంసు న మయం। అయ్యే। సిక్ఖమానా। భిక్ఖునియో మయన్తి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో పరిపుణ్ణవీసతివస్సం కుమారిభూతం ద్వే వస్సాని ఛసు ధమ్మేసు సిక్ఖితసిక్ఖం సఙ్ఘేన అసమ్మతం వుట్ఠాపేస్సన్తీతి…పే॰… సచ్చం కిర। భిక్ఖవే। భిక్ఖునియో పరిపుణ్ణవీసతివస్సం కుమారిభూతం ద్వే వస్సాని ఛసు ధమ్మేసు సిక్ఖితసిక్ఖం సఙ్ఘేన అసమ్మతం వుట్ఠాపేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో పరిపుణ్ణవీసతివస్సం కుమారిభూతం ద్వే వస్సాని ఛసు ధమ్మేసు సిక్ఖితసిక్ఖం సఙ్ఘేన అసమ్మతం వుట్ఠాపేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… విగరహిత్వా…పే॰… ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। పరిపుణ్ణవీసతివస్సాయ కుమారిభూతాయ ద్వే వస్సాని ఛసు ధమ్మేసు సిక్ఖితసిక్ఖాయ వుట్ఠానసమ్ముతిం దాతుం॥ ఏవఞ్చ పన। భిక్ఖవే। దాతబ్బా॥ తాయ పరిపుణ్ణవీసతివస్సాయ కుమారిభూతాయ ద్వే వస్సాని ఛసు ధమ్మేసు సిక్ఖితసిక్ఖాయ సఙ్ఘం ఉపసఙ్కమిత్వా ఏకంసం ఉత్తరాసఙ్గం కరిత్వా భిక్ఖునీనం పాదే వన్దిత్వా ఉక్కుటికం నిసీదిత్వా అఞ్జలిం పగ్గహేత్వా ఏవమస్స వచనీయో అహం। అయ్యే। ఇత్థన్నామా ఇత్థన్నామాయ అయ్యాయ పరిపుణ్ణవీసతివస్సా కుమారిభూతా ద్వే వస్సాని ఛసు ధమ్మేసు సిక్ఖితసిక్ఖా సఙ్ఘం వుట్ఠానసమ్ముతిం యాచామీతి॥ దుతియమ్పి యాచితబ్బా॥ తతియమ్పి యాచితబ్బా॥ బ్యత్తాయ భిక్ఖునియా పటిబలాయ సఙ్ఘో ఞాపేతబ్బో>
      text <౧౧౩౧>, <సుణాతు మే। అయ్యే। సఙ్ఘో॥ అయం ఇత్థన్నామా ఇత్థన్నామాయ అయ్యాయ పరిపుణ్ణవీసతివస్సా కుమారిభూతా ద్వే వస్సాని ఛసు ధమ్మేసు సిక్ఖితసిక్ఖా సఙ్ఘం వుట్ఠానసమ్ముతిం యాచతి॥ యది సఙ్ఘస్స పత్తకల్లం సఙ్ఘో ఇత్థన్నామాయ పరిపుణ్ణవీసతివస్సాయ కుమారిభూతాయ ద్వే వస్సాని ఛసు ధమ్మేసు సిక్ఖితసిక్ఖాయ వుట్ఠానసమ్ముతిం దదేయ్య॥ ఏసా ఞత్తి॥>
      text <సుణాతు మే। అయ్యే। సఙ్ఘో॥ అయం ఇత్థన్నామా ఇత్థన్నామాయ అయ్యాయ పరిపుణ్ణవీసతివస్సా కుమారిభూతా ద్వే వస్సాని ఛసు ధమ్మేసు సిక్ఖితసిక్ఖా సఙ్ఘం వుట్ఠానసమ్ముతిం యాచతి॥ సఙ్ఘో ఇత్థన్నామాయ పరిపుణ్ణవీసతివస్సాయ కుమారిభూతాయ ద్వే వస్సాని ఛసు ధమ్మేసు సిక్ఖితసిక్ఖాయ వుట్ఠానసమ్ముతిం దేతి॥ యస్సా అయ్యాయ ఖమతి ఇత్థన్నామాయ పరిపుణ్ణవీసతివస్సాయ కుమారిభూతాయ ద్వే వస్సాని ఛసు ధమ్మేసు సిక్ఖితసిక్ఖాయ వుట్ఠానసమ్ముతియా దానం। సా తుణ్హస్స। యస్సా నక్ఖమతి। సా భాసేయ్య॥>
      text <దిన్నా సఙ్ఘేన ఇత్థన్నామాయ పరిపుణ్ణవీసతివస్సాయ కుమారిభూతాయ ద్వే వస్సాని ఛసు ధమ్మేసు సిక్ఖితసిక్ఖాయ వుట్ఠానసమ్ముతి॥ ఖమతి సఙ్ఘస్స। తస్మా తుణ్హీ। ఏవమేతం ధారయామీతి॥>
      text <అథ ఖో భగవా తా భిక్ఖునియో అనేకపరియాయేన విగరహిత్వా దుబ్భరతాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౩౨>, <యా పన భిక్ఖునీ పరిపుణ్ణవీసతివస్సం కుమారిభూతం ద్వే వస్సాని ఛసు ధమ్మేసు సిక్ఖితసిక్ఖం సఙ్ఘేన అసమ్మతం వుట్ఠాపేయ్య। పాచిత్తియన్తి॥>
      text <౧౧౩౩>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <పరిపుణ్ణవీసతివస్సా నామ పత్తవీసతివస్సా॥ కుమారిభూతా నామ సామణేరీ వుచ్చతి॥ ద్వే వస్సానీతి ద్వే సంవచ్ఛరాని॥ సిక్ఖితసిక్ఖా నామ ఛసు ధమ్మేసు సిక్ఖితసిక్ఖా॥ అసమ్మతా నామ ఞత్తిదుతియేన కమ్మేన వుట్ఠానసమ్ముతి న దిన్నా హోతి॥ వుట్ఠాపేయ్యాతి ఉపసమ్పాదేయ్య॥>
      text <వుట్ఠాపేస్సామీతి గణం వా ఆచరినిం వా పత్తం వా చీవరం వా పరియేసతి। సీమం వా సమ్మన్నతి। ఆపత్తి దుక్కటస్స॥ ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఉపజ్ఝాయాయ ఆపత్తి పాచిత్తియస్స॥ గణస్స చ ఆచరినియా చ ఆపత్తి దుక్కటస్స॥>
      text <౧౧౩౪>, <ధమ్మకమ్మే ధమ్మకమ్మసఞ్ఞా వుట్ఠాపేతి। ఆపత్తి పాచిత్తియస్స॥ ధమ్మకమ్మే వేమతికా వుట్ఠాపేతి। ఆపత్తి పాచిత్తియస్స॥ ధమ్మకమ్మే అధమ్మకమ్మసఞ్ఞా వుట్ఠాపేతి। ఆపత్తి పాచిత్తియస్స॥>
      text <అధమ్మకమ్మే ధమ్మకమ్మసఞ్ఞా। ఆపత్తి దుక్కటస్స॥ అధమ్మకమ్మే వేమతికా। ఆపత్తి దుక్కటస్స॥ అధమ్మకమ్మే అధమ్మకమ్మసఞ్ఞా। ఆపత్తి దుక్కటస్స॥>
      text <౧౧౩౫>, <అనాపత్తి పరిపుణ్ణవీసతివస్సం కుమారిభూతం ద్వే వస్సాని ఛసు ధమ్మేసు సిక్ఖితసిక్ఖం సఙ్ఘేన సమ్మతం వుట్ఠాపేతి। ఉమ్మత్తికాయ। ఆదికమ్మికాయాతి॥>
      stand <తతియసిక్ఖాపదం నిట్ఠితం॥>
    text <౪॥ చతుత్థసిక్ఖాపదం>
      text <౧౧౩౬>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో ఊనద్వాదసవస్సా వుట్ఠాపేన్తి॥ తా బాలా హోన్తి అబ్యత్తా న జానన్తి కప్పియం వా అకప్పియం వా॥ సద్ధివిహారినియోపి బాలా హోన్తి అబ్యత్తా। న జానన్తి కప్పియం వా అకప్పియం వా॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ఊనద్వాదసవస్సా వుట్ఠాపేస్సన్తీతి…పే॰… సచ్చం కిర। భిక్ఖవే। భిక్ఖునియో ఊనద్వాదసవస్సా వుట్ఠాపేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో ఊనద్వాదసవస్సా వుట్ఠాపేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౩౭>, <యా పన భిక్ఖునీ ఊనద్వాదసవస్సా వుట్ఠాపేయ్య। పాచిత్తియన్తి॥>
      text <౧౧౩౮>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <ఊనద్వాదసవస్సా నామ అప్పత్తద్వాదసవస్సా॥>
      text <వుట్ఠాపేయ్యాతి ఉపసమ్పాదేయ్య॥>
      text <వుట్ఠాపేస్సామీతి గణం వా ఆచరినిం వా పత్తం వా చీవరం వా పరియేసతి। సీమం వా సమ్మన్నతి। ఆపత్తి దుక్కటస్స॥ ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఉపజ్ఝాయాయ ఆపత్తి పాచిత్తియస్స॥ గణస్స చ ఆచరినియా చ ఆపత్తి దుక్కటస్స॥>
      text <౧౧౩౯>, <అనాపత్తి పరిపుణ్ణద్వాదసవస్సా వుట్ఠాపేతి। ఉమ్మత్తికాయ। ఆదికమ్మికాయాతి॥>
      stand <చతుత్థసిక్ఖాపదం నిట్ఠితం॥>
    text <౫॥ పఞ్చమసిక్ఖాపదం>
      text <౧౧౪౦>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో పరిపుణ్ణద్వాదసవస్సా సఙ్ఘేన అసమ్మతా వుట్ఠాపేన్తి॥ తా బాలా హోన్తి అబ్యత్తా। న జానన్తి కప్పియం వా అకప్పియం వా॥ సద్ధివిహారినియోపి బాలా హోన్తి అబ్యత్తా। న జానన్తి కప్పియం వా అకప్పియం వా॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో పరిపుణ్ణద్వాదసవస్సా సఙ్ఘేన అసమ్మతా వుట్ఠాపేస్సన్తీతి…పే॰… సచ్చం కిర। భిక్ఖవే। భిక్ఖునియో పరిపుణ్ణద్వాదసవస్సా సఙ్ఘేన అసమ్మతా వుట్ఠాపేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో పరిపుణ్ణద్వాదసవస్సా సఙ్ఘేన అసమ్మతా వుట్ఠాపేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… విగరహిత్వా…పే॰… ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। పరిపుణ్ణద్వాదసవస్సాయ భిక్ఖునియా వుట్ఠాపనసమ్ముతిం దాతుం॥ ఏవఞ్చ పన। భిక్ఖవే। దాతబ్బా॥ తాయ పరిపుణ్ణద్వాదసవస్సాయ భిక్ఖునియా సఙ్ఘం ఉపసఙ్కమిత్వా ఏకంసం ఉత్తరాసఙ్గం కరిత్వా వుడ్ఢానం భిక్ఖునీనం పాదే వన్దిత్వా ఉక్కుటికం నిసీదిత్వా అఞ్జలిం పగ్గహేత్వా ఏవమస్స వచనీయో అహం। అయ్యే। ఇత్థన్నామా పరిపుణ్ణద్వాదసవస్సా భిక్ఖునీ సఙ్ఘం వుట్ఠాపనసమ్ముతిం యాచామీతి॥ దుతియమ్పి యాచితబ్బా॥ తతియమ్పి యాచితబ్బా॥ సా భిక్ఖునీ సఙ్ఘేన పరిచ్ఛిన్దితబ్బా బ్యత్తాయం భిక్ఖునీ లజ్జినీతి॥ సచే బాలా చ హోతి అలజ్జినీ చ। న దాతబ్బా॥ సచే బాలా హోతి లజ్జినీ। న దాతబ్బా॥ సచే బ్యత్తా హోతి అలజ్జినీ। న దాతబ్బా॥ సచే బ్యత్తా చ హోతి లజ్జినీ చ। దాతబ్బా॥ ఏవఞ్చ పన। భిక్ఖవే। దాతబ్బా॥ బ్యత్తాయ భిక్ఖునియా పటిబలాయ సఙ్ఘో ఞాపేతబ్బో>
      text <౧౧౪౧>, <సుణాతు మే। అయ్యే। సఙ్ఘో॥ అయం ఇత్థన్నామా పరిపుణ్ణద్వాదసవస్సా భిక్ఖునీ సఙ్ఘం వుట్ఠాపనసమ్ముతిం యాచతి॥ యది సఙ్ఘస్స పత్తకల్లం। సఙ్ఘో ఇత్థన్నామాయ పరిపుణ్ణద్వాదసవస్సాయ భిక్ఖునియా వుట్ఠాపనసమ్ముతిం దదేయ్య॥ ఏసా ఞత్తి॥>
      text <సుణాతు మే। అయ్యే। సఙ్ఘో॥ అయం ఇత్థన్నామా పరిపుణ్ణద్వాదసవస్సా భిక్ఖునీ సఙ్ఘం వుట్ఠాపనసమ్ముతిం యాచతి॥ సఙ్ఘో ఇత్థన్నామాయ పరిపుణ్ణద్వాదసవస్సాయ భిక్ఖునియా వుట్ఠాపనసమ్ముతిం దేతి॥ యస్సా అయ్యాయ ఖమతి ఇత్థన్నామాయ పరిపుణ్ణద్వాదసవస్సాయ భిక్ఖునియా వుట్ఠాపనసమ్ముతియా దానం। సా తుణ్హస్స। యస్సా నక్ఖమతి। సా భాసేయ్య॥>
      text <దిన్నా సఙ్ఘేన ఇత్థన్నామాయ పరిపుణ్ణద్వాదసవస్సాయ భిక్ఖునియా వుట్ఠాపనసమ్ముతి॥ ఖమతి సఙ్ఘస్స। తస్మా తుణ్హీ। ఏవమేతం ధారయామీతి॥>
      text <అథ ఖో భగవా తా భిక్ఖునియో అనేకపరియాయేన విగరహిత్వా దుబ్భరతాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౪౨>, <యా పన భిక్ఖునీ పరిపుణ్ణద్వాదసవస్సా సఙ్ఘేన అసమ్మతా వుట్ఠాపేయ్య। పాచిత్తియన్తి॥>
      text <౧౧౪౩>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <పరిపుణ్ణద్వాదసవస్సా నామ పత్తద్వాదసవస్సా॥>
      text <అసమ్మతా నామ ఞత్తిదుతియేన కమ్మేన వుట్ఠాపనసమ్ముతి న దిన్నా హోతి॥ వుట్ఠాపేయ్యాతి ఉపసమ్పాదేయ్య॥>
      text <వుట్ఠాపేస్సామీతి గణం వా ఆచరినిం వా పత్తం వా చీవరం వా పరియేసతి। సీమం వా సమ్మన్నతి। ఆపత్తి దుక్కటస్స॥ ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఉపజ్ఝాయాయ ఆపత్తి పాచిత్తియస్స॥ గణస్స చ ఆచరినియా చ ఆపత్తి దుక్కటస్స॥>
      text <౧౧౪౪>, <ధమ్మకమ్మే ధమ్మకమ్మసఞ్ఞా వుట్ఠాపేతి। ఆపత్తి పాచిత్తియస్స॥ ధమ్మకమ్మే వేమతికా వుట్ఠాపేతి। ఆపత్తి పాచిత్తియస్స॥ ధమ్మకమ్మే అధమ్మకమ్మసఞ్ఞా వుట్ఠాపేతి। ఆపత్తి పాచిత్తియస్స॥>
      text <అధమ్మకమ్మే ధమ్మకమ్మసఞ్ఞా। ఆపత్తి దుక్కటస్స॥ అధమ్మకమ్మే వేమతికా। ఆపత్తి దుక్కటస్స॥ అధమ్మకమ్మే అధమ్మకమ్మసఞ్ఞా। ఆపత్తి దుక్కటస్స॥>
      text <౧౧౪౫>, <అనాపత్తి పరిపుణ్ణద్వాదసవస్సా సఙ్ఘేన సమ్మతా వుట్ఠాపేతి। ఉమ్మత్తికాయ। ఆదికమ్మికాయాతి॥>
      stand <పఞ్చమసిక్ఖాపదం నిట్ఠితం॥>
    text <౬॥ ఛట్ఠసిక్ఖాపదం>
      text <౧౧౪౬>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన చణ్డకాళీ భిక్ఖునీ భిక్ఖునిసఙ్ఘం ఉపసఙ్కమిత్వా వుట్ఠాపనసమ్ముతిం యాచతి॥ అథ ఖో భిక్ఖునిసఙ్ఘో చణ్డకాళిం భిక్ఖునిం పరిచ్ఛిన్దిత్వా అలం తావ తే। అయ్యే। వుట్ఠాపితేనాతి। వుట్ఠాపనసమ్ముతిం న అదాసి॥ చణ్డకాళీ భిక్ఖునీ సాధూతి పటిస్సుణి॥ తేన ఖో పన సమయేన భిక్ఖునిసఙ్ఘో అఞ్ఞాసం భిక్ఖునీనం వుట్ఠాపనసమ్ముతిం దేతి॥ చణ్డకాళీ భిక్ఖునీ ఉజ్ఝాయతి ఖియ్యతి విపాచేతి అహమేవ నూన బాలా। అహమేవ నూన అలజ్జినీ। యం సఙ్ఘో అఞ్ఞాసం భిక్ఖునీనం వుట్ఠాపనసమ్ముతిం దేతి। మయ్హమేవ న దేతీతి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా చణ్డకాళీ అలం తావ తే। అయ్యే। వుట్ఠాపితేనాతి వుచ్చమానా సాధూతి పటిస్సుణిత్వా పచ్ఛా ఖీయనధమ్మం ఆపజ్జిస్సతీతి…పే॰… సచ్చం కిర। భిక్ఖవే। చణ్డకాళీ భిక్ఖునీ అలం తావ తే అయ్యే వుట్ఠాపితేనాతి వుచ్చమానా సాధూతి పటిస్సుణిత్వా పచ్ఛా ఖీయనధమ్మం ఆపజ్జతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। చణ్డకాళీ భిక్ఖునీ అలం తావ తే। అయ్యే। వుట్ఠాపితేనాతి వుచ్చమానా సాధూతి పటిస్సుణిత్వా పచ్ఛా ఖీయనధమ్మం ఆపజ్జిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౪౭>, <యా పన భిక్ఖునీ అలం తావ తే। అయ్యే। వుట్ఠాపితేనాతి వుచ్చమానా సాధూతి పటిస్సుణిత్వా పచ్ఛా ఖీయనధమ్మం ఆపజ్జేయ్య। పాచిత్తియన్తి॥>
      text <౧౧౪౮>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <అలం తావ తే అయ్యే వుట్ఠాపితేనాతి అలం తావ తే। అయ్యే। ఉపసమ్పాదితేన॥ సాధూతి పటిస్సుణిత్వా పచ్ఛా ఖీయనధమ్మం ఆపజ్జతి। ఆపత్తి పాచిత్తియస్స॥>
      text <౧౧౪౯>, <అనాపత్తి పకతియా ఛన్దా దోసా మోహా భయా కరోన్తం ఖియ్యతి। ఉమ్మత్తికాయ। ఆదికమ్మికాయాతి॥>
      stand <ఛట్ఠసిక్ఖాపదం నిట్ఠితం॥>
    text <౭॥ సత్తమసిక్ఖాపదం>
      text <౧౧౫౦>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అఞ్ఞతరా సిక్ఖమానా థుల్లనన్దం భిక్ఖునిం ఉపసఙ్కమిత్వా ఉపసమ్పదం యాచి॥ థుల్లనన్దా భిక్ఖునీ తం సిక్ఖమానం సచే మే త్వం। అయ్యే। చీవరం దస్ససి ఏవాహం తం వుట్ఠాపేస్సామీతి వత్వా। నేవ వుట్ఠాపేతి న వుట్ఠాపనాయ ఉస్సుక్కం కరోతి॥ అథ ఖో సా సిక్ఖమానా భిక్ఖునీనం ఏతమత్థం ఆరోచేసి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా సిక్ఖమానం సచే మే త్వం। అయ్యే। చీవరం దస్ససి ఏవాహం తం వుట్ఠాపేస్సామీతి వత్వా। నేవ వుట్ఠాపేస్సతి న వుట్ఠాపనాయ ఉస్సుక్కం కరిస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ సిక్ఖమానం సచే మే త్వం। అయ్యే। చీవరం దస్ససి ఏవాహం తం వుట్ఠాపేస్సామీతి వత్వా। నేవ వుట్ఠాపేతి న వుట్ఠాపనాయ ఉస్సుక్కం కరోతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ సిక్ఖమానం సచే మే త్వం। అయ్యే। చీవరం దస్ససి ఏవాహం తం వుట్ఠాపేస్సామీతి వత్వా। నేవ వుట్ఠాపేస్సతి న వుట్ఠాపనాయ ఉస్సుక్కం కరిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౫౧>, <యా పన భిక్ఖునీ సిక్ఖమానం సచే మే త్వం। అయ్యే। చీవరం దస్ససి। ఏవాహం తం వుట్ఠాపేస్సామీతి వత్వా। సా పచ్ఛా అనన్తరాయికినీ నేవ వుట్ఠాపేయ్య న వుట్ఠాపనాయ ఉస్సుక్కం కరేయ్య। పాచిత్తియన్తి॥>
      text <౧౧౫౨>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <సిక్ఖమానా నామ ద్వే వస్సాని ఛసు ధమ్మేసు సిక్ఖితసిక్ఖా॥>
      text <సచే మే త్వం అయ్యే చీవరం దస్ససి ఏవాహం తం వుట్ఠాపేస్సామీతి ఏవాహం తం ఉపసమ్పాదేస్సామి॥>
      text <సా పచ్ఛా అనన్తరాయికినీతి అసతి అన్తరాయే॥>
      text <నేవ వుట్ఠాపేయ్యాతి న సయం వుట్ఠాపేయ్య॥>
      text <న వుట్ఠాపనాయ ఉస్సుక్కం కరేయ్యాతి న అఞ్ఞం ఆణాపేయ్య॥ నేవ వుట్ఠాపేస్సామి న వుట్ఠాపనాయ ఉస్సుక్కం కరిస్సామీతి ధురం నిక్ఖిత్తమత్తే ఆపత్తి పాచిత్తియస్స॥>
      text <౧౧౫౩>, <అనాపత్తి సతి అన్తరాయే। పరియేసిత్వా న లభతి। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <సత్తమసిక్ఖాపదం నిట్ఠితం॥>
    text <౮॥ అట్ఠమసిక్ఖాపదం>
      text <౧౧౫౪>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అఞ్ఞతరా సిక్ఖమానా థుల్లనన్దం భిక్ఖునిం ఉపసఙ్కమిత్వా ఉపసమ్పదం యాచి॥ థుల్లనన్దా భిక్ఖునీ తం సిక్ఖమానం సచే మం త్వం। అయ్యే। ద్వే వస్సాని అనుబన్ధిస్ససి ఏవాహం తం వుట్ఠాపేస్సామీతి వత్వా। నేవ వుట్ఠాపేతి న వుట్ఠాపనాయ ఉస్సుక్కం కరోతి॥ అథ ఖో సా సిక్ఖమానా భిక్ఖునీనం ఏతమత్థం ఆరోచేసి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా సిక్ఖమానం సచే మం త్వం। అయ్యే। ద్వే వస్సాని అనుబన్ధిస్ససి ఏవాహం తం వుట్ఠాపేస్సామీతి వత్వా। నేవ వుట్ఠాపేస్సతి న వుట్ఠాపనాయ ఉస్సుక్కం కరిస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ సిక్ఖమానం సచే మం త్వం అయ్యే ద్వే వస్సాని అనుబన్ధిస్ససి ఏవాహం తం వుట్ఠాపేస్సామీతి వత్వా। నేవ వుట్ఠాపేతి న వుట్ఠాపనాయ ఉస్సుక్కం కరోతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ సిక్ఖమానం సచే మం త్వం। అయ్యే। ద్వే వస్సాని అనుబన్ధిస్ససి ఏవాహం తం వుట్ఠాపేస్సామీతి వత్వా। నేవ వుట్ఠాపేస్సతి న వుట్ఠాపనాయ ఉస్సుక్కం కరిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౫౫>, <యా పన భిక్ఖునీ సిక్ఖమానం సచే మం త్వం అయ్యే ద్వే వస్సాని అనుబన్ధిస్ససి ఏవాహం తం వుట్ఠాపేస్సామీతి వత్వా। సా పచ్ఛా అనన్తరాయికినీ నేవ వుట్ఠాపేయ్య న వుట్ఠాపనాయ ఉస్సుక్కం కరేయ్య। పాచిత్తియన్తి॥>
      text <౧౧౫౬>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <సిక్ఖమానా నామ ద్వే వస్సాని ఛసు ధమ్మేసు సిక్ఖితసిక్ఖా॥>
      text <సచే మం త్వం అయ్యే ద్వే వస్సాని అనుబన్ధిస్ససీతి ద్వే సంవచ్ఛరాని ఉపట్ఠహిస్ససి॥>
      text <ఏవాహం తం వుట్ఠాపేస్సామీతి ఏవాహం తం ఉపసమ్పాదేస్సామి॥>
      text <సా పచ్ఛా అనన్తరాయికినీతి అసతి అన్తరాయే॥>
      text <నేవ వుట్ఠాపేయ్యాతి న సయం వుట్ఠాపేయ్య॥>
      text <న వుట్ఠాపనాయ ఉస్సుక్కం కరేయ్యాతి న అఞ్ఞం ఆణాపేయ్య॥ నేవ వుట్ఠాపేస్సామి న వుట్ఠాపనాయ ఉస్సుక్కం కరిస్సామీతి ధురం నిక్ఖిత్తమత్తే ఆపత్తి పాచిత్తియస్స॥>
      text <౧౧౫౭>, <అనాపత్తి సతి అన్తరాయే। పరియేసిత్వా న లభతి। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <అట్ఠమసిక్ఖాపదం నిట్ఠితం॥>
    text <౯॥ నవమసిక్ఖాపదం>
      text <౧౧౫౮>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన థుల్లనన్దా భిక్ఖునీ పురిససంసట్ఠం కుమారకసంసట్ఠం చణ్డిం సోకావాసం చణ్డకాళిం సిక్ఖమానం వుట్ఠాపేతి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా పురిససంసట్ఠం కుమారకసంసట్ఠం చణ్డిం సోకావాసం చణ్డకాళిం సిక్ఖమానం వుట్ఠాపేస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ పురిససంసట్ఠం కుమారకసంసట్ఠం చణ్డిం సోకావాసం చణ్డకాళిం సిక్ఖమానం వుట్ఠాపేతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ పురిససంసట్ఠం కుమారకసంసట్ఠం చణ్డిం సోకావాసం చణ్డకాళిం సిక్ఖమానం వుట్ఠాపేస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౫౯>, <యా పన భిక్ఖునీ పురిససంసట్ఠం కుమారకసంసట్ఠం చణ్డిం సోకావాసం సిక్ఖమానం వుట్ఠాపేయ్య। పాచిత్తియన్తి॥>
      text <౧౧౬౦>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <పురిసో నామ పత్తవీసతివస్సో॥ కుమారకో నామ అప్పత్తవీసతివస్సో॥ సంసట్ఠా నామ అననులోమికేన కాయికవాచసికేన సంసట్ఠా॥ చణ్డీ నామ కోధనా వుచ్చతి॥>
      text <సోకావాసా నామ పరేసం దుక్ఖం ఉప్పాదేతి। సోకం ఆవిసతి॥ సిక్ఖమానా నామ ద్వే వస్సాని ఛసు ధమ్మేసు సిక్ఖితసిక్ఖా॥ వుట్ఠాపేయ్యాతి ఉపసమ్పాదేయ్య॥>
      text <వుట్ఠాపేస్సామీతి గణం వా ఆచరినిం వా పత్తం వా చీవరం వా పరియేసతి। సీమం వా సమ్మన్నతి। ఆపత్తి దుక్కటస్స॥ ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఉపజ్ఝాయాయ ఆపత్తి పాచిత్తియస్స। గణస్స చ ఆచరినియా చ ఆపత్తి దుక్కటస్స॥>
      text <౧౧౬౧>, <అనాపత్తి అజానన్తీ వుట్ఠాపేతి। ఉమ్మత్తికాయ। ఆదికమ్మికాయాతి॥>
      stand <నవమసిక్ఖాపదం నిట్ఠితం॥>
    text <౧౦॥ దసమసిక్ఖాపదం>
      text <౧౧౬౨>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన థుల్లనన్దా భిక్ఖునీ మాతాపితూహిపి సామికేనపి అననుఞ్ఞాతం సిక్ఖమానం వుట్ఠాపేతి॥ మాతాపితరోపి సామికోపి ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా అమ్హేహి అననుఞ్ఞాతం సిక్ఖమానం వుట్ఠాపేస్సతీతి॥ అస్సోసుం ఖో భిక్ఖునియో మాతాపితూనమ్పి సామికస్సపి ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా మాతాపితూహిపి సామికేనపి అననుఞ్ఞాతం సిక్ఖమానం వుట్ఠాపేస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ। మాతాపితూహిపి సామికేనపి అననుఞ్ఞాతం సిక్ఖమానం వుట్ఠాపేతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ మాతాపితూహిపి సామికేనపి అననుఞ్ఞాతం సిక్ఖమానం వుట్ఠాపేస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౬౩>, <యా పన భిక్ఖునీ మాతాపితూహి వా సామికేన వా అననుఞ్ఞాతం సిక్ఖమానం వుట్ఠాపేయ్య। పాచిత్తియన్తి॥>
      text <౧౧౬౪>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <మాతాపితరో నామ జనకా వుచ్చన్తి॥ సామికో నామ యేన పరిగ్గహితా హోతి॥ అననుఞ్ఞాతాతి అనాపుచ్ఛా॥ సిక్ఖమానా నామ ద్వే వస్సాని ఛసు ధమ్మేసు సిక్ఖితసిక్ఖా॥ వుట్ఠాపేయ్యాతి ఉపసమ్పాదేయ్య॥>
      text <వుట్ఠాపేస్సామీతి గణం వా ఆచరినిం వా పత్తం వా చీవరం వా పరియేసతి। సీమం వా సమ్మన్నతి। ఆపత్తి దుక్కటస్స॥ ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఉపజ్ఝాయాయ ఆపత్తి పాచిత్తియస్స॥ గణస్స చ ఆచరినియా చ ఆపత్తి దుక్కటస్స॥>
      text <౧౧౬౫>, <అనాపత్తి అజానన్తీ వుట్ఠాపేతి। అపలోకేత్వా వుట్ఠాపేతి। ఉమ్మత్తికాయ। ఆదికమ్మికాయాతి॥>
      stand <దసమసిక్ఖాపదం నిట్ఠితం॥>
    text <౧౧॥ ఏకాదసమసిక్ఖాపదం>
      text <౧౧౬౬>, <తేన సమయేన బుద్ధో భగవా రాజగహే విహరతి వేళువనే కలన్దకనివాపే॥ తేన ఖో పన సమయేన థుల్లనన్దా భిక్ఖునీ సిక్ఖమానం వుట్ఠాపేస్సామీతి థేరే భిక్ఖూ సన్నిపాతేత్వా పహూతం ఖాదనీయం భోజనీయం పస్సిత్వా న తావాహం। అయ్యా। సిక్ఖమానం వుట్ఠాపేస్సామీతి థేరే భిక్ఖూ ఉయ్యోజేత్వా దేవదత్తం కోకాలికం కటమోదకతిస్సకం ఖణ్డదేవియా పుత్తం సముద్దదత్తం సన్నిపాతేత్వా సిక్ఖమానం వుట్ఠాపేసి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ అయ్యా థుల్లనన్దా పారివాసికఛన్దదానేన సిక్ఖమానం వుట్ఠాపేస్సతీతి…పే॰… సచ్చం కిర। భిక్ఖవే। థుల్లనన్దా భిక్ఖునీ పారివాసికఛన్దదానేన సిక్ఖమానం వుట్ఠాపేతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। థుల్లనన్దా భిక్ఖునీ పారివాసికఛన్దదానేన సిక్ఖమానం వుట్ఠాపేస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౬౭>, <యా పన భిక్ఖునీ పారివాసికఛన్దదానేన సిక్ఖమానం వుట్ఠాపేయ్య। పాచిత్తియన్తి॥>
      text <౧౧౬౮>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <పారివాసికఛన్దదానేనాతి వుట్ఠితాయ పరిసాయ॥ సిక్ఖమానా నామ ద్వే వస్సాని ఛసు ధమ్మేసు సిక్ఖితసిక్ఖా॥ వుట్ఠాపేయ్యాతి ఉపసమ్పాదేయ్య॥>
      text <వుట్ఠాపేస్సామీతి గణం వా ఆచరినిం వా పత్తం వా చీవరం వా పరియేసతి। సీమం వా సమ్మన్నతి। ఆపత్తి దుక్కటస్స॥ ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఉపజ్ఝాయాయ ఆపత్తి పాచిత్తియస్స॥ గణస్స చ ఆచరినియా చ ఆపత్తి దుక్కటస్స॥>
      text <౧౧౬౯>, <అనాపత్తి అవుట్ఠితాయ పరిసాయ వుట్ఠాపేతి। ఉమ్మత్తికాయ। ఆదికమ్మికాయాతి॥>
      stand <ఏకాదసమసిక్ఖాపదం నిట్ఠితం॥>
    text <౧౨॥ ద్వాదసమసిక్ఖాపదం>
      text <౧౧౭౦>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో అనువస్సం వుట్ఠాపేన్తి। ఉపస్సయో న సమ్మతి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో అనువస్సం వుట్ఠాపేస్సన్తి। ఉపస్సయో న సమ్మతీతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో అనువస్సం వుట్ఠాపేస్సన్తీతి…పే॰… సచ్చం కిర। భిక్ఖవే। భిక్ఖునియో అనువస్సం వుట్ఠాపేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో అనువస్సం వుట్ఠాపేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౭౧>, <యా పన భిక్ఖునీ అనువస్సం వుట్ఠాపేయ్య। పాచిత్తియన్తి॥>
      text <౧౧౭౨>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <అనువస్సన్తి అనుసంవచ్ఛరం॥ వుట్ఠాపేయ్యాతి ఉపసమ్పాదేయ్య॥>
      text <వుట్ఠాపేస్సామీతి గణం వా ఆచరినిం వా పత్తం వా చీవరం వా పరియేసతి। సీమం వా సమ్మన్నతి। ఆపత్తి దుక్కటస్స॥ ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఉపజ్ఝాయాయ ఆపత్తి పాచిత్తియస్స॥ గణస్స చ ఆచరినియా చ ఆపత్తి దుక్కటస్స॥>
      text <౧౧౭౩>, <అనాపత్తి ఏకన్తరికం వుట్ఠాపేతి। ఉమ్మత్తికాయ। ఆదికమ్మికాయాతి॥>
      stand <ద్వాదసమసిక్ఖాపదం నిట్ఠితం॥>
    text <౧౩॥ తేరసమసిక్ఖాపదం>
      text <౧౧౭౪>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో ఏకం వస్సం ద్వే వుట్ఠాపేన్తి॥ ఉపస్సయో తథేవ న సమ్మతి॥ మనుస్సా తథేవ ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ఏకం వస్సం ద్వే వుట్ఠాపేస్సన్తి॥ ఉపస్సయో తథేవ న సమ్మతీతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ఏకం వస్సం ద్వే వుట్ఠాపేస్సన్తీతి…పే॰… సచ్చం కిర। భిక్ఖవే। భిక్ఖునియో ఏకం వస్సం ద్వే వుట్ఠాపేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో ఏకం వస్సం ద్వే వుట్ఠాపేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౭౫>, <యా పన భిక్ఖునీ ఏకం వస్సం ద్వే వుట్ఠాపేయ్య। పాచిత్తియన్తి॥>
      text <౧౧౭౬>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <ఏకం వస్సన్తి ఏకం సంవచ్ఛరం॥ ద్వే వుట్ఠాపేయ్యాతి ద్వే ఉపసమ్పాదేయ్య॥>
      text <ద్వే వుట్ఠాపేస్సామీతి గణం వా ఆచరినిం వా పత్తం వా చీవరం వా పరియేసతి। సీమం వా సమ్మన్నతి। ఆపత్తి దుక్కటస్స॥ ఞత్తియా దుక్కటం॥ ద్వీహి కమ్మవాచాహి దుక్కటా॥ కమ్మవాచాపరియోసానే ఉపజ్ఝాయాయ ఆపత్తి పాచిత్తియస్స॥ గణస్స చ ఆచరినియా చ ఆపత్తి దుక్కటస్స॥>
      text <౧౧౭౭>, <అనాపత్తి ఏకన్తరికం ఏకం వుట్ఠాపేతి। ఉమ్మత్తికాయ। ఆదికమ్మికాయాతి॥>
      stand <తేరసమసిక్ఖాపదం నిట్ఠితం॥>
      stand <కుమారీభూతవగ్గో అట్ఠమో॥>
  text <౯॥ ఛత్తుపాహనవగ్గో>
    text <౧॥ పఠమసిక్ఖాపదం>
      text <౧౧౭౮>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన ఛబ్బగ్గియా భిక్ఖునియో ఛత్తుపాహనం ధారేన్తి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ఛత్తుపాహనం ధారేస్సన్తి। సేయ్యథాపి గిహినియో కామభోగినియోతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ ఛబ్బగ్గియా భిక్ఖునియో ఛత్తుపాహనం ధారేస్సన్తీతి…పే॰… సచ్చం కిర। భిక్ఖవే। ఛబ్బగ్గియా భిక్ఖునియో ఛత్తుపాహనం ధారేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। ఛబ్బగ్గియా భిక్ఖునియో ఛత్తుపాహనం ధారేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <యా పన భిక్ఖునీ ఛత్తుపాహనం ధారేయ్య। పాచిత్తియన్తి॥>
      text <ఏవఞ్చిదం భగవతా భిక్ఖునీనం సిక్ఖాపదం పఞ్ఞత్తం హోతి॥>
      text <౧౧౭౯>, <తేన ఖో పన సమయేన అఞ్ఞతరా భిక్ఖునీ గిలానా హోతి॥ తస్సా వినా ఛత్తుపాహనం న ఫాసు హోతి…పే॰… భగవతో ఏతమత్థం ఆరోచేసుం…పే॰… అనుజానామి। భిక్ఖవే। గిలానాయ భిక్ఖునియా ఛత్తుపాహనం॥ ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౮౦>, <యా పన భిక్ఖునీ అగిలానా ఛత్తుపాహనం ధారేయ్య। పాచిత్తియన్తి॥>
      text <౧౧౮౧>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <అగిలానా నామ యస్సా వినా ఛత్తుపాహనం ఫాసు హోతి॥>
      text <గిలానా నామ యస్సా వినా ఛత్తుపాహనం న ఫాసు హోతి॥>
      text <ఛత్తం నామ తీణి ఛత్తాని సేతచ్ఛత్తం। కిలఞ్జచ్ఛత్తం। పణ్ణచ్ఛత్తం మణ్డలబద్ధం సలాకబద్ధం॥ ధారేయ్యాతి సకిమ్పి ధారేతి। ఆపత్తి పాచిత్తియస్స॥>
      text <౧౧౮౨>, <అగిలానా అగిలానసఞ్ఞా ఛత్తుపాహనం ధారేతి। ఆపత్తి పాచిత్తియస్స॥ అగిలానా వేమతికా ఛత్తుపాహనం ధారేతి। ఆపత్తి పాచిత్తియస్స॥ అగిలానా గిలానసఞ్ఞా ఛత్తుపాహనం ధారేతి। ఆపత్తి పాచిత్తియస్స॥>
      text <ఛత్తం ధారేతి న ఉపాహనం। ఆపత్తి దుక్కటస్స॥ ఉపాహనం ధారేతి న ఛత్తం। ఆపత్తి దుక్కటస్స॥ గిలానా అగిలానసఞ్ఞా। ఆపత్తి దుక్కటస్స॥ గిలానా వేమతికా। ఆపత్తి దుక్కటస్స॥ గిలానా గిలానసఞ్ఞా। అనాపత్తి॥>
      text <౧౧౮౩>, <అనాపత్తి గిలానాయ। ఆరామే ఆరామూపచారే ధారేతి। ఆపదాసు। ఉమ్మత్తికాయ। ఆదికమ్మికాయాతి॥>
      stand <పఠమసిక్ఖాపదం నిట్ఠితం॥>
    text <౨॥ దుతియసిక్ఖాపదం>
      text <౧౧౮౪>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన ఛబ్బగ్గియా భిక్ఖునియో యానేన యాయన్తి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో యానేన యాయిస్సన్తి। సేయ్యథాపి గిహినియో కామభోగినియోతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰ … తా ఉజ్ఝాయన్తి ఖియ్యన్తి విపాచేన్తి కథఞ్హి నామ ఛబ్బగ్గియా భిక్ఖునియో యానేన యాయిస్సన్తీతి…పే॰… సచ్చం కిర। భిక్ఖవే। ఛబ్బగ్గియా భిక్ఖునియో యానేన యాయన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। ఛబ్బగ్గియా భిక్ఖునియో యానేన యాయిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <యా పన భిక్ఖునీ యానేన యాయేయ్య। పాచిత్తియన్తి॥>
      text <ఏవఞ్చిదం భగవతా భిక్ఖునీనం సిక్ఖాపదం పఞ్ఞత్తం హోతి॥>
      text <౧౧౮౫>, <తేన ఖో పన సమయేన అఞ్ఞతరా భిక్ఖునీ గిలానా హోతి। న సక్కోతి పదసా గన్తుం…పే॰… భగవతో ఏతమత్థం ఆరోచేసుం…పే॰… అనుజానామి। భిక్ఖవే। గిలానాయ భిక్ఖునియా యానం॥ ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౮౬>, <యా పన భిక్ఖునీ అగిలానా యానేన యాయేయ్య। పాచిత్తియన్తి॥>
      text <౧౧౮౭>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <అగిలానా నామ సక్కోతి పదసా గన్తుం॥>
      text <గిలానా నామ న సక్కోతి పదసా గన్తుం॥>
      text <యానం నామ వయ్హం రథో సకటం సన్దమానికా సివికా పాటఙ్కీ॥>
      text <యాయేయ్యాతి సకిమ్పి యానేన యాయతి। ఆపత్తి పాచిత్తియస్స॥>
      text <౧౧౮౮>, <అగిలానా అగిలానసఞ్ఞా యానేన యాయతి। ఆపత్తి పాచిత్తియస్స॥ అగిలానా వేమతికా యానేన యాయతి। ఆపత్తి పాచిత్తియస్స॥ అగిలానా గిలానసఞ్ఞా యానేన యాయతి। ఆపత్తి పాచిత్తియస్స॥>
      text <గిలానా అగిలానసఞ్ఞా। ఆపత్తి దుక్కటస్స॥ గిలానా వేమతికా। ఆపత్తి దుక్కటస్స॥ గిలానా గిలానసఞ్ఞా। అనాపత్తి॥>
      text <౧౧౮౯>, <అనాపత్తి గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <దుతియసిక్ఖాపదం నిట్ఠితం॥>
    text <౩॥ తతియసిక్ఖాపదం>
      text <౧౧౯౦>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అఞ్ఞతరా భిక్ఖునీ అఞ్ఞతరిస్సా ఇత్థియా కులూపికా హోతి॥ అథ ఖో సా ఇత్థీ తం భిక్ఖునిం ఏతదవోచ హన్దాయ్యే। ఇమం సఙ్ఘాణిం అముకాయ నామ ఇత్థియా దేహీతి॥ అథ ఖో సా భిక్ఖునీ సచాహం పత్తేన ఆదాయ గచ్ఛామి విస్సరో మే భవిస్సతీతి పటిముఞ్చిత్వా అగమాసి॥ తస్సా రథికాయ సుత్తకే ఛిన్నే విప్పకిరియింసు॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో సఙ్ఘాణిం ధారేస్సన్తి। సేయ్యథాపి గిహినియో కామభోగినియోతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰ … తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునీ సఙ్ఘాణిం ధారేస్సతీతి…పే॰… సచ్చం కిర। భిక్ఖవే। భిక్ఖునీ సఙ్ఘాణిం ధారేతీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునీ సఙ్ఘాణిం ధారేస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౯౧>, <యా పన భిక్ఖునీ సఙ్ఘాణిం ధారేయ్య। పాచిత్తియన్తి॥>
      text <౧౧౯౨>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <సఙ్ఘాణి నామ యా కాచి కటూపగా॥>
      text <ధారేయ్యాతి సకిమ్పి ధారేతి। ఆపత్తి పాచిత్తియస్స॥>
      text <౧౧౯౩>, <అనాపత్తి ఆబాధప్పచ్చయా। కటిసుత్తకం ధారేతి। ఉమ్మత్తికాయ। ఆదికమ్మికాయాతి॥>
      stand <తతియసిక్ఖాపదం నిట్ఠితం॥>
    text <౪॥ చతుత్థసిక్ఖాపదం>
      text <౧౧౯౪>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన ఛబ్బగ్గియా భిక్ఖునియో ఇత్థాలఙ్కారం ధారేన్తి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో ఇత్థాలఙ్కారం ధారేస్సన్తి। సేయ్యథాపి గిహినియో కామభోగినియోతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ ఛబ్బగ్గియా భిక్ఖునియో ఇత్థాలఙ్కారం ధారేస్సన్తీతి …పే॰… సచ్చం కిర। భిక్ఖవే। ఛబ్బగ్గియా భిక్ఖునియో ఇత్థాలఙ్కారం ధారేన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। ఛబ్బగ్గియా భిక్ఖునియో ఇత్థాలఙ్కారం ధారేస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౯౫>, <యా పన భిక్ఖునీ ఇత్థాలఙ్కారం ధారేయ్య। పాచిత్తియన్తి॥>
      text <౧౧౯౬>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <ఇత్థాలఙ్కారో నామ సీసూపగో గీవూపగో హత్థూపగో పాదూపగో కటూపగో॥ ధారేయ్యాతి సకిమ్పి ధారేతి। ఆపత్తి పాచిత్తియస్స॥>
      text <౧౧౯౭>, <అనాపత్తి ఆబాధపచ్చయా। ఉమ్మత్తికాయ। ఆదికమ్మికాయాతి॥>
      stand <చతుత్థసిక్ఖాపదం నిట్ఠితం॥>
    text <౫॥ పఞ్చమసిక్ఖాపదం>
      text <౧౧౯౮>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన ఛబ్బగ్గియా భిక్ఖునియో గన్ధవణ్ణకేన నహాయన్తి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో గన్ధవణ్ణకేన నహాయిస్సన్తి। సేయ్యథాపి గిహినియో కామభోగినియోతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ ఛబ్బగ్గియా భిక్ఖునియో గన్ధవణ్ణకేన నహాయిస్సన్తీతి…పే॰… సచ్చం కిర। భిక్ఖవే। ఛబ్బగ్గియా భిక్ఖునియో గన్ధవణ్ణకేన నహాయన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। ఛబ్బగ్గియా భిక్ఖునియో గన్ధవణ్ణకేన నహాయిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౧౯౯>, <యా పన భిక్ఖునీ గన్ధవణ్ణకేన నహాయేయ్య। పాచిత్తియన్తి॥>
      text <౧౨౦౦>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <గన్ధో నామ యో కోచి గన్ధో॥ వణ్ణకం నామ యం కిఞ్చి వణ్ణకం॥ నహాయేయ్యాతి నహాయతి॥ పయోగే దుక్కటం। నహానపరియోసానే ఆపత్తి పాచిత్తియస్స॥>
      text <౧౨౦౧>, <అనాపత్తి ఆబాధప్పచ్చయా। ఉమ్మత్తికాయ। ఆదికమ్మికాయాతి॥>
      stand <పఞ్చమసిక్ఖాపదం నిట్ఠితం॥>
    text <౬॥ ఛట్ఠసిక్ఖాపదం>
      text <౧౨౦౨>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన ఛబ్బగ్గియా భిక్ఖునియో వాసితకేన పిఞ్ఞాకేన నహాయన్తి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో వాసితకేన పిఞ్ఞాకేన నహాయిస్సన్తి। సేయ్యథాపి గిహినియో కామభోగినియోతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ ఛబ్బగ్గియా భిక్ఖునియో వాసితకేన పిఞ్ఞాకేన నహాయిస్సన్తీతి…పే॰… సచ్చం కిర। భిక్ఖవే। ఛబ్బగ్గియా భిక్ఖునియో వాసితకేన పిఞ్ఞాకేన నహాయన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। ఛబ్బగ్గియా భిక్ఖునియో వాసితకేన పిఞ్ఞాకేన నహాయిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౨౦౩>, <యా పన భిక్ఖునీ వాసితకేన పిఞ్ఞాకేన నహాయేయ్య। పాచిత్తియన్తి॥>
      text <౧౨౦౪>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <వాసితకం నామ యం కిఞ్చి గన్ధవాసితకం॥ పిఞ్ఞాకం నామ తిలపిట్ఠం వుచ్చతి॥ నహాయేయ్యాతి నహాయతి॥ పయోగే దుక్కటం। నహానపరియోసానే ఆపత్తి పాచిత్తియస్స॥>
      text <౧౨౦౫>, <అనాపత్తి ఆబాధప్పచ్చయా। పకతిపిఞ్ఞాకేన నహాయతి। ఉమ్మత్తికాయ। ఆదికమ్మికాయాతి॥>
      stand <ఛట్ఠసిక్ఖాపదం నిట్ఠితం॥>
    text <౭॥ సత్తమసిక్ఖాపదం>
      text <౧౨౦౬>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో భిక్ఖునియా ఉమ్మద్దాపేన్తిపి పరిమద్దాపేన్తిపి॥ మనుస్సా విహారచారికం ఆహిణ్డన్తా పస్సిత్వా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో భిక్ఖునియా ఉమ్మద్దాపేస్సన్తిపి పరిమద్దాపేస్సన్తిపి సేయ్యథాపి గిహినియో కామభోగినియోతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో భిక్ఖునియా ఉమ్మద్దాపేస్సన్తిపి పరిమద్దాపేస్సన్తిపీతి…పే॰… సచ్చం కిర। భిక్ఖవే। భిక్ఖునియో భిక్ఖునియా ఉమ్మద్దాపేన్తిపి పరిమద్దాపేన్తిపీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో భిక్ఖునియా ఉమ్మద్దాపేస్సన్తిపి పరిమద్దాపేస్సన్తిపి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౨౦౭>, <యా పన భిక్ఖునీ భిక్ఖునియా ఉమ్మద్దాపేయ్య వా పరిమద్దాపేయ్య వా। పాచిత్తియన్తి॥>
      text <౧౨౦౮>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <భిక్ఖునియాతి అఞ్ఞాయ భిక్ఖునియా॥ ఉమ్మద్దాపేయ్య వాతి ఉమ్మద్దాపేతి। ఆపత్తి పాచిత్తియస్స॥ పరిమద్దాపేయ్య వాతి సమ్బాహాపేతి। ఆపత్తి పాచిత్తియస్స॥>
      text <౧౨౦౯>, <అనాపత్తి గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <సత్తమసిక్ఖాపదం నిట్ఠితం॥>
    text <౮-౯-౧౦॥ అట్ఠమ-నవమ-దసమసిక్ఖాపదం>
      text <౧౨౧౦>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో సిక్ఖమానాయ ఉమ్మద్దాపేన్తిపి పరిమద్దాపేన్తిపి…పే॰… సామణేరియా ఉమ్మద్దాపేన్తిపి పరిమద్దాపేన్తిపి…పే॰… గిహినియా ఉమ్మద్దాపేన్తిపి పరిమద్దాపేన్తిపి॥ మనుస్సా విహారచారికం ఆహిణ్డన్తా పస్సిత్వా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో గిహినియా ఉమ్మద్దాపేస్సన్తిపి పరిమద్దాపేస్సన్తిపి। సేయ్యథాపి గిహినియో కామభోగినియోతి॥ అస్సోసుం ఖో భిక్ఖునియో తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో గిహినియా ఉమ్మద్దాపేస్సన్తిపి పరిమద్దాపేస్సన్తిపీతి…పే॰… సచ్చం కిర। భిక్ఖవే। భిక్ఖునియో గిహినియా ఉమ్మద్దాపేన్తిపి పరిమద్దాపేన్తిపీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో గిహినియా ఉమ్మద్దాపేస్సన్తిపి పరిమద్దాపేస్సన్తిపి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౨౧౧>, <యా పన భిక్ఖునీ సిక్ఖమానాయ…పే॰… సామణేరియా…పే॰… గిహినియా ఉమ్మద్దాపేయ్య వా పరిమద్దాపేయ్య వా। పాచిత్తియన్తి॥>
      text <౧౨౧౨>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <సిక్ఖమానా నామ ద్వే వస్సాని ఛసు ధమ్మేసు సిక్ఖితసిక్ఖా॥>
      text <సామణేరీ నామ దససిక్ఖాపదికా॥>
      text <గిహినీ నామ అగారినీ వుచ్చతి॥>
      text <ఉమ్మద్దాపేయ్య వాతి ఉమ్మద్దాపేతి। ఆపత్తి పాచిత్తియస్స॥>
      text <పరిమద్దాపేయ్య వాతి సమ్బాహాపేతి। ఆపత్తి పాచిత్తియస్స॥>
      text <౧౨౧౩>, <అనాపత్తి గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <అట్ఠమ నవమ దసమసిక్ఖాపదాని నిట్ఠితాని॥>
    text <౧౧॥ ఏకాదసమసిక్ఖాపదం>
      text <౧౨౧౪>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో భిక్ఖుస్స పురతో అనాపుచ్ఛా ఆసనే నిసీదన్తి॥ భిక్ఖూ ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో భిక్ఖుస్స పురతో అనాపుచ్ఛా ఆసనే నిసీదిస్సన్తీతి…పే॰… సచ్చం కిర। భిక్ఖవే। భిక్ఖునియో భిక్ఖుస్స పురతో అనాపుచ్ఛా ఆసనే నిసీదన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో భిక్ఖుస్స పురతో అనాపుచ్ఛా ఆసనే నిసీదిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౨౧౫>, <యా పన భిక్ఖునీ భిక్ఖుస్స పురతో అనాపుచ్ఛా ఆసనే నిసీదేయ్య। పాచిత్తియన్తి॥>
      text <౧౨౧౬>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <భిక్ఖుస్స పురతోతి ఉపసమ్పన్నస్స పురతో॥ అనాపుచ్ఛాతి అనపలోకేత్వా॥ ఆసనే నిసీదేయ్యాతి అన్తమసో ఛమాయపి నిసీదతి। ఆపత్తి పాచిత్తియస్స॥>
      text <౧౨౧౭>, <అనాపుచ్ఛితే అనాపుచ్ఛితసఞ్ఞా ఆసనే నిసీదతి। ఆపత్తి పాచిత్తియస్స॥ అనాపుచ్ఛితే వేమతికా ఆసనే నిసీదతి। ఆపత్తి పాచిత్తియస్స॥ అనాపుచ్ఛితే ఆపుచ్ఛితసఞ్ఞా ఆసనే నిసీదతి। ఆపత్తి పాచిత్తియస్స॥>
      text <ఆపుచ్ఛితే అనాపుచ్ఛితసఞ్ఞా। ఆపత్తి దుక్కటస్స॥ ఆపుచ్ఛితే వేమతికా। ఆపత్తి దుక్కటస్స॥ ఆపుచ్ఛితే ఆపుచ్ఛితసఞ్ఞా। అనాపత్తి॥>
      text <౧౨౧౮>, <అనాపత్తి ఆపుచ్ఛా ఆసనే నిసీదతి। గిలానాయ। ఆపదాసు। ఉమ్మత్తికాయ। ఆదికమ్మికాయాతి॥>
      stand <ఏకాదసమసిక్ఖాపదం నిట్ఠితం॥>
    text <౧౨॥ ద్వాదసమసిక్ఖాపదం>
      text <౧౨౧౯>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖునియో అనోకాసకతం భిక్ఖుం పఞ్హం పుచ్ఛన్తి॥ భిక్ఖూ ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునియో అనోకాసకతం భిక్ఖుం పఞ్హం పుచ్ఛిస్సన్తీతి…పే॰… సచ్చం కిర। భిక్ఖవే। భిక్ఖునియో అనోకాసకతం భిక్ఖుం పఞ్హం పుచ్ఛన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునియో అనోకాసకతం భిక్ఖుం పఞ్హం పుచ్ఛిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౨౨౦>, <యా పన భిక్ఖునీ అనోకాసకతం భిక్ఖుం పఞ్హం పుచ్ఛేయ్య। పాచిత్తియన్తి॥>
      text <౧౨౨౧>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <అనోకాసకతన్తి అనాపుచ్ఛా॥ భిక్ఖున్తి ఉపసమ్పన్నం॥ పఞ్హం పుచ్ఛేయ్యాతి సుత్తన్తే ఓకాసం కారాపేత్వా వినయం వా అభిధమ్మం వా పుచ్ఛతి। ఆపత్తి పాచిత్తియస్స॥ వినయే ఓకాసం కారాపేత్వా సుత్తన్తం వా అభిధమ్మం వా పుచ్ఛతి। ఆపత్తి పాచిత్తియస్స॥ అభిధమ్మే ఓకాసం కారాపేత్వా సుత్తన్తం వా వినయం వా పుచ్ఛతి। ఆపత్తి పాచిత్తియస్స॥>
      text <౧౨౨౨>, <అనాపుచ్ఛితే అనాపుచ్ఛితసఞ్ఞా పఞ్హం పుచ్ఛతి। ఆపత్తి పాచిత్తియస్స॥ అనాపుచ్ఛితే వేమతికా పఞ్హం పుచ్ఛతి। ఆపత్తి పాచిత్తియస్స॥ అనాపుచ్ఛితే ఆపుచ్ఛితసఞ్ఞా పఞ్హం పుచ్ఛతి। ఆపత్తి పాచిత్తియస్స॥>
      text <ఆపుచ్ఛితే అనాపుచ్ఛితసఞ్ఞా। ఆపత్తి దుక్కటస్స॥ ఆపుచ్ఛితే వేమతికా। ఆపత్తి దుక్కటస్స॥ ఆపుచ్ఛితే ఆపుచ్ఛితసఞ్ఞా। అనాపత్తి॥>
      text <౧౨౨౩>, <అనాపత్తి ఓకాసం కారాపేత్వా పుచ్ఛతి। అనోదిస్స ఓకాసం కారాపేత్వా యత్థ కత్థచి పుచ్ఛతి। ఉమ్మత్తికాయ। ఆదికమ్మికాయాతి॥>
      stand <ద్వాదసమసిక్ఖాపదం నిట్ఠితం॥>
    text <౧౩॥ తేరసమసిక్ఖాపదం>
      text <౧౨౨౪>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అఞ్ఞతరా భిక్ఖునీ అసఙ్కచ్చికా గామం పిణ్డాయ పావిసి॥ తస్సా రథికాయ వాతమణ్డలికా సఙ్ఘాటియో ఉక్ఖిపింసు॥ మనుస్సా ఉక్కుట్ఠిం అకంసు సున్దరా అయ్యాయ థనుదరాతి॥ సా భిక్ఖునీ తేహి మనుస్సేహి ఉప్పణ్డియమానా మఙ్కు అహోసి॥ అథ ఖో సా భిక్ఖునీ ఉపస్సయం గన్త్వా భిక్ఖునీనం ఏతమత్థం ఆరోచేసి॥ యా తా భిక్ఖునియో అప్పిచ్ఛా…పే॰… తా ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖునీ అసఙ్కచ్చికా గామం పవిసిస్సతీతి…పే॰… సచ్చం కిర। భిక్ఖవే। భిక్ఖునీ అసఙ్కచ్చికా గామం పావిసీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ। భిక్ఖవే। భిక్ఖునీ అసఙ్కచ్చికా గామం పవిసిస్సతి॥ నేతం। భిక్ఖవే। అప్పసన్నానం వా పసాదాయ…పే॰… ఏవఞ్చ పన। భిక్ఖవే। భిక్ఖునియో ఇమం సిక్ఖాపదం ఉద్దిసన్తు>
      text <౧౨౨౫>, <యా పన భిక్ఖునీ అసఙ్కచ్చికా గామం పవిసేయ్య। పాచిత్తియన్తి॥>
      text <౧౨౨౬>, <యా పనాతి యా యాదిసా…పే॰… భిక్ఖునీతి…పే॰… అయం ఇమస్మిం అత్థే అధిప్పేతా భిక్ఖునీతి॥>
      text <అసఙ్కచ్చికాతి వినా సఙ్కచ్చికం॥>
      text <సఙ్కచ్చికం నామ అధక్ఖకం ఉబ్భనాభి। తస్స పటిచ్ఛాదనత్థాయ॥>
      text <గామం పవిసేయ్యాతి పరిక్ఖిత్తస్స గామస్స పరిక్ఖేపం అతిక్కామేన్తియా ఆపత్తి పాచిత్తియస్స॥ అపరిక్ఖిత్తస్స గామస్స ఉపచారం ఓక్కమన్తియా ఆపత్తి పాచిత్తియస్స॥>
      text <౧౨౨౭>, <అనాపత్తి అచ్ఛిన్నచీవరికాయ। నట్ఠచీవరికాయ। గిలానాయ। అస్సతియా। అజానన్తియా। ఆపదాసు। ఉమ్మత్తికాయ। ఆదికమ్మికాయాతి॥>
      stand <తేరసమసిక్ఖాపదం నిట్ఠితం॥>
      stand <ఛత్తుపాహనవగ్గో నవమో॥>
      text <ఉద్దిట్ఠా ఖో। అయ్యాయో। ఛసట్ఠిసతా పాచిత్తియా ధమ్మా॥ తత్థాయ్యాయో పుచ్ఛామి కచ్చిత్థ పరిసుద్ధా॥ దుతియమ్పి పుచ్ఛామి కచ్చిత్థ పరిసుద్ధా॥ తతియమ్పి పుచ్ఛామి కచ్చిత్థ పరిసుద్ధా॥ పరిసుద్ధేత్థాయ్యాయో। తస్మా తుణ్హీ। ఏవమేతం ధారయామీతి॥>
      stand <ఖుద్దకం సమత్తం॥>
      stand <భిక్ఖునివిభఙ్గే పాచిత్తియకణ్డం నిట్ఠితం॥>
