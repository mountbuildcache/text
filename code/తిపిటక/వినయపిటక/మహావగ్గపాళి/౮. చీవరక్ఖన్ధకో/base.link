text <౮॥ చీవరక్ఖన్ధకో>
  text <౨౦౨॥ జీవకవత్థు>
    text <౩౨౬>, <తేన సమయేన బుద్ధో భగవా రాజగహే విహరతి వేళువనే కలన్దకనివాపే॥ తేన ఖో పన సమయేన వేసాలీ ఇద్ధా చేవ హోతి ఫితా చ బహుజనా చ ఆకిణ్ణమనుస్సా చ సుభిక్ఖా చ। సత్త చ పాసాదసహస్సాని సత్త చ పాసాదసతాని సత్త చ పాసాదా। సత్త చ కూటాగారసహస్సాని సత్త చ కూటాగారసతాని సత్త చ కూటాగారాని। సత్త చ ఆరామసహస్సాని సత్త చ ఆరామసతాని సత్త చ ఆరామా। సత్త చ పోక్ఖరణీసహస్సాని సత్త చ పోక్ఖరణీసతాని సత్త చ పోక్ఖరణియో। అమ్బపాలీ చ గణికా అభిరూపా హోతి దస్సనీయా పాసాదికా పరమాయ వణ్ణపోక్ఖరతాయ సమన్నాగతా। పదక్ఖిణా నచ్చే చ గీతే చ వాదితే చ। అభిసటా అత్థికానం అత్థికానం మనుస్సానం పఞ్ఞాసాయ చ రత్తిం గచ్ఛతి। తాయ చ వేసాలీ భియ్యోసోమత్తాయ ఉపసోభతి॥ అథ ఖో రాజగహకో నేగమో వేసాలిం అగమాసి కేనచిదేవ కరణీయేన॥ అద్దసా ఖో రాజగహకో నేగమో వేసాలిం ఇద్ధఞ్చేవ ఫితఞ్చ బహుజనఞ్చ ఆకిణ్ణమనుస్సఞ్చ సుభిక్ఖఞ్చ। సత్త చ పాసాదసహస్సాని సత్త చ పాసాదసతాని సత్త చ పాసాదే। సత్త చ కూటాగారసహస్సాని సత్త చ కూటాగారసతాని సత్త చ కూటాగారాని। సత్త చ ఆరామసహస్సాని సత్త చ ఆరామసతాని సత్త చ ఆరామే। సత్త చ పోక్ఖరణీసహస్సాని సత్త చ పోక్ఖరణీసతాని సత్త చ పోక్ఖరణియో। అమ్బపాలిఞ్చ గణికం అభిరూపం దస్సనీయం పాసాదికం పరమాయ వణ్ణపోక్ఖరతాయ సమన్నాగతం। పదక్ఖిణం నచ్చే చ గీతే చ వాదితే చ। అభిసటం అత్థికానం అత్థికానం మనుస్సానం పఞ్ఞాసాయ చ రత్తిం గచ్ఛన్తిం। తాయ చ వేసాలిం భియ్యోసోమత్తాయ ఉపసోభన్తిం॥>
    text <౩౨౭>, <అథ ఖో రాజగహకో నేగమో వేసాలియం తం కరణీయం తీరేత్వా పునదేవ రాజగహం పచ్చాగఞ్ఛి॥ యేన రాజా మాగధో సేనియో బిమ్బిసారో తేనుపసఙ్కమి। ఉపసఙ్కమిత్వా రాజానం మాగధం సేనియం బిమ్బిసారం ఏతదవోచ వేసాలీ। దేవ। ఇద్ధా చేవ ఫితా చ బహుజనా చ ఆకిణ్ణమనుస్సా చ సుభిక్ఖా చ। సత్త చ పాసాదసహస్సాని…పే॰… తాయ చ వేసాలీ భియ్యోసోమత్తాయ ఉపసోభతి॥ సాధు। దేవ। మయమ్పి గణికం వుట్ఠాపేస్సామాతి॥ తేన హి। భణే। తాదిసిం కుమారిం జానాథ యం తుమ్హే గణికం వుట్ఠాపేయ్యాథాతి॥ తేన ఖో పన సమయేన రాజగహే సాలవతీ నామ కుమారీ అభిరూపా హోతి దస్సనీయా పాసాదికా పరమాయ వణ్ణపోక్ఖరతాయ సమన్నాగతా॥ అథ ఖో రాజగహకో నేగమో సాలవతిం కుమారిం గణికం వుట్ఠాపేసి॥ అథ ఖో సాలవతీ గణికా నచిరస్సేవ పదక్ఖిణా అహోసి నచ్చే చ గీతే చ వాదితే చ। అభిసటా అత్థికానం అత్థికానం మనుస్సానం పటిసతేన చ రత్తిం గచ్ఛతి॥ అథ ఖో సాలవతీ గణికా నచిరస్సేవ గబ్భినీ అహోసి॥ అథ ఖో సాలవతియా గణికాయ ఏతదహోసి ఇత్థీ ఖో గబ్భినీ పురిసానం అమనాపా॥ సచే మం కోచి జానిస్సతి సాలవతీ గణికా గబ్భినీతి। సబ్బో మే సక్కారో భఞ్జిస్సతి॥ యంనూనాహం గిలానం పటివేదేయ్యన్తి॥ అథ ఖో సాలవతీ గణికా దోవారికం ఆణాపేసి మా। భణే దోవారిక। కోచి పురిసో పావిసి॥ యో చ మం పుచ్ఛతి। గిలానాతి పటివేదేహీతి॥ ఏవం। అయ్యేతి ఖో సో దోవారికో సాలవతియా గణికాయ పచ్చస్సోసి॥ అథ ఖో సాలవతీ గణికా తస్స గబ్భస్స పరిపాకమన్వాయ పుత్తం విజాయి॥ అథ ఖో సాలవతీ గణికా దాసిం ఆణాపేసి హన్ద। జే। ఇమం దారకం కత్తరసుప్పే పక్ఖిపిత్వా నీహరిత్వా సఙ్కారకూటే ఛడ్డేహీతి॥ ఏవం। అయ్యేతి ఖో సా దాసీ సాలవతియా గణికాయ పటిస్సుత్వా తం దారకం కత్తరసుప్పే పక్ఖిపిత్వా నీహరిత్వా సఙ్కారకూటే ఛడ్డేసి॥>
    text <౩౨౮>, <తేన ఖో పన సమయేన అభయో నామ రాజకుమారో కాలస్సేవ రాజుపట్ఠానం గచ్ఛన్తో అద్దస తం దారకం కాకేహి సమ్పరికిణ్ణం। దిస్వాన మనుస్సే పుచ్ఛి కిం ఏతం। భణే। కాకేహి సమ్పరికిణ్ణన్తి॥ దారకో। దేవాతి॥ జీవతి। భణేతి॥ జీవతి। దేవాతి॥ తేన హి। భణే। తం దారకం అమ్హాకం అన్తేపురం నేత్వా ధాతీనం దేథ పోసేతున్తి॥ ఏవం। దేవాతి ఖో తే మనుస్సా అభయస్స రాజకుమారస్స పటిస్సుత్వా తం దారకం అభయస్స రాజకుమారస్స అన్తేపురం నేత్వా ధాతీనం అదంసు పోసేథాతి॥ తస్స జీవతీతి జీవకోతి నామం అకంసు॥ కుమారేన పోసాపితోతి కోమారభచ్చోతి నామం అకంసు॥ అథ ఖో జీవకో కోమారభచ్చో నచిరస్సేవ విఞ్ఞుతం పాపుణి॥ అథ ఖో జీవకో కోమారభచ్చో యేన అభయో రాజకుమారో తేనుపసఙ్కమి। ఉపసఙ్కమిత్వా అభయం రాజకుమారం ఏతదవోచ కా మే। దేవ। మాతా। కో పితాతి॥ అహమ్పి ఖో తే। భణే జీవక। మాతరం న జానామి। అపి చాహం తే పితా। మయాసి పోసాపితోతి॥ అథ ఖో జీవకస్స కోమారభచ్చస్స ఏతదహోసి ఇమాని ఖో రాజకులాని న సుకరాని అసిప్పేన ఉపజీవితుం॥ యంనూనాహం సిప్పం సిక్ఖేయ్యన్తి॥>
    text <౩౨౯>, <తేన ఖో పన సమయేన తక్కసిలాయం దిసాపామోక్ఖో వేజ్జో పటివసతి॥ అథ ఖో జీవకో కోమారభచ్చో అభయం రాజకుమారం అనాపుచ్ఛా యేన తక్కసిలా తేన పక్కామి॥ అనుపుబ్బేన యేన తక్కసిలా। యేన వేజ్జో తేనుపసఙ్కమి। ఉపసఙ్కమిత్వా తం వేజ్జం ఏతదవోచ ఇచ్ఛామహం। ఆచరియ। సిప్పం సిక్ఖితున్తి॥ తేన హి। భణే జీవక। సిక్ఖస్సూతి॥ అథ ఖో జీవకో కోమారభచ్చో బహుఞ్చ గణ్హాతి లహుఞ్చ గణ్హాతి సుట్ఠు చ ఉపధారేతి। గహితఞ్చస్స న సమ్ముస్సతి॥ అథ ఖో జీవకస్స కోమారభచ్చస్స సత్తన్నం వస్సానం అచ్చయేన ఏతదహోసి అహం। ఖో బహుఞ్చ గణ్హామి లహుఞ్చ గణ్హామి సుట్ఠు చ ఉపధారేమి। గహితఞ్చ మే న సమ్ముస్సతి। సత్త చ మే వస్సాని అధీయన్తస్స। నయిమస్స సిప్పస్స అన్తో పఞ్ఞాయతి॥ కదా ఇమస్స సిప్పస్స అన్తో పఞ్ఞాయిస్సతీతి॥ అథ ఖో జీవకో కోమారభచ్చో యేన సో వేజ్జో తేనుపసఙ్కమి। ఉపసఙ్కమిత్వా తం వేజ్జం ఏతదవోచ అహం ఖో। ఆచరియ। బహుఞ్చ గణ్హామి లహుఞ్చ గణ్హామి సుట్ఠు చ ఉపధారేమి। గహితఞ్చ మే న సమ్ముస్సతి। సత్త చ మే వస్సాని అధీయన్తస్స। నయిమస్స సిప్పస్స అన్తో పఞ్ఞాయతి॥ కదా ఇమస్స సిప్పస్స అన్తో పఞ్ఞాయిస్సతీతి॥ తేన హి। భణే జీవక। ఖణిత్తిం ఆదాయ తక్కసిలాయ సమన్తా యోజనం ఆహిణ్డిత్వా యం కిఞ్చి అభేసజ్జం పస్సేయ్యాసి తం ఆహరాతి॥ ఏవం। ఆచరియాతి ఖో జీవకో కోమారభచ్చో తస్స వేజ్జస్స పటిస్సుత్వా ఖణిత్తిం ఆదాయ తక్కసిలాయ సమన్తా యోజనం ఆహిణ్డన్తో న కిఞ్చి అభేసజ్జం అద్దస॥ అథ ఖో జీవకో కోమారభచ్చో యేన సో వేజ్జో తేనుపసఙ్కమి। ఉపసఙ్కమిత్వా తం వేజ్జం ఏతదవోచ ఆహిణ్డన్తోమ్హి। ఆచరియ। తక్కసిలాయ సమన్తా యోజనం। న కిఞ్చి అభేసజ్జం అద్దసన్తి॥ సుసిక్ఖితోసి। భణే జీవక॥ అలం తే ఏత్తకం జీవికాయాతి జీవకస్స కోమారభచ్చస్స పరిత్తం పాథేయ్యం పాదాసి॥ అథ ఖో జీవకో కోమారభచ్చో తం పరిత్తం పాథేయ్యం ఆదాయ యేన రాజగహం తేన పక్కామి॥ అథ ఖో జీవకస్స కోమారభచ్చస్స తం పరిత్తం పాథేయ్యం అన్తరామగ్గే సాకేతే పరిక్ఖయం అగమాసి॥ అథ ఖో జీవకస్స కోమారభచ్చస్స ఏతదహోసి ఇమే ఖో మగ్గా కన్తారా అప్పోదకా అప్పభక్ఖా। న సుకరా అపాథేయ్యేన గన్తుం॥ యంనూనాహం పాథేయ్యం పరియేసేయ్యన్తి॥>
    stand <జీవకవత్థు నిట్ఠితం॥>
  text <౨౦౩॥ సేట్ఠిభరియావత్థు>
    text <౩౩౦>, <తేన ఖో పన సమయేన సాకేతే సేట్ఠిభరియాయ సత్తవస్సికో సీసాబాధో హోతి॥ బహూ మహన్తా మహన్తా దిసాపామోక్ఖా వేజ్జా ఆగన్త్వా నాసక్ఖింసు అరోగం కాతుం॥ బహుం హిరఞ్ఞం ఆదాయ అగమంసు॥ అథ ఖో జీవకో కోమారభచ్చో సాకేతం పవిసిత్వా మనుస్సే పుచ్ఛి కో। భణే। గిలానో। కం తికిచ్ఛామీతి॥ ఏతిస్సా। ఆచరియ। సేట్ఠిభరియాయ సత్తవస్సికో సీసాబాధో। గచ్ఛ। ఆచరియ। సేట్ఠిభరియం తికిచ్ఛాహీతి॥ అథ ఖో జీవకో కోమారభచ్చో యేన సేట్ఠిస్స గహపతిస్స నివేసనం తేనుపసఙ్కమి। ఉపసఙ్కమిత్వా దోవారికం ఆణాపేసి గచ్ఛ। భణే దోవారిక। సేట్ఠిభరియాయ పావద వేజ్జో। అయ్యే। ఆగతో। సో తం దట్ఠుకామోతి॥ ఏవం। ఆచరియాతి ఖో సో దోవారికో జీవకస్స కోమారభచ్చస్స పటిస్సుత్వా యేన సేట్ఠిభరియా తేనుపసఙ్కమి। ఉపసఙ్కమిత్వా సేట్ఠిభరియం ఏతదవోచ వేజ్జో। అయ్యే। ఆగతో। సో తం దట్ఠుకామోతి॥ కీదిసో। భణే దోవారిక। వేజ్జోతి॥ దహరకో। అయ్యేతి॥ అలం। భణే దోవారిక। కిం మే దహరకో వేజ్జో కరిస్సతి॥ బహూ మహన్తా మహన్తా దిసాపామోక్ఖా వేజ్జా ఆగన్త్వా నాసక్ఖింసు అరోగం కాతుం॥ బహుం హిరఞ్ఞం ఆదాయ అగమంసూతి॥ అథ ఖో సో దోవారికో యేన జీవకో కోమారభచ్చో తేనుపసఙ్కమి। ఉపసఙ్కమిత్వా జీవకం కోమారభచ్చం ఏతదవోచ సేట్ఠిభరియా। ఆచరియ। ఏవమాహ అలం। భణే దోవారిక। కిం మే దహరకో వేజ్జో కరిస్సతి॥ బహూ మహన్తా మహన్తా దిసాపామోక్ఖా వేజ్జా ఆగన్త్వా నాసక్ఖింసు అరోగం కాతుం॥ బహుం హిరఞ్ఞం ఆదాయ అగమంసూతి॥ గచ్ఛ। భణే దోవారిక। సేట్ఠిభరియాయ పావద వేజ్జో। అయ్యే। ఏవమాహ మా కిర। అయ్యే। పురే కిఞ్చి అదాసి॥ యదా అరోగా అహోసి తదా యం ఇచ్ఛేయ్యాసి తం దజ్జేయ్యాసీతి॥ ఏవం। ఆచరియాతి ఖో సో దోవారికో జీవకస్స కోమారభచ్చస్స పటిస్సుత్వా యేన సేట్ఠిభరియా తేనుపసఙ్కమి। ఉపసఙ్కమిత్వా సేట్ఠిభరియం ఏతదవోచ వేజ్జో। అయ్యే। ఏవమాహ మా కిర। అయ్యే। పురే కిఞ్చి అదాసి॥ యదా అరోగా అహోసి తదా యం ఇచ్ఛేయ్యాసి తం దజ్జేయ్యాసీతి॥ తేన హి। భణే దోవారిక। వేజ్జో ఆగచ్ఛతూతి॥ ఏవం। అయ్యేతి ఖో సో దోవారికో సేట్ఠిభరియాయ పటిస్సుత్వా యేన జీవకో కోమారభచ్చో తేనుపసఙ్కమి। ఉపసఙ్కమిత్వా జీవకం కోమారభచ్చం ఏతదవోచ సేట్ఠిభరియా తం। ఆచరియ। పక్కోసతీతి॥>
    text <అథ ఖో జీవకో కోమారభచ్చో యేన సేట్ఠిభరియా తేనుపసఙ్కమి। ఉపసఙ్కమిత్వా సేట్ఠిభరియాయ వికారం సల్లక్ఖేత్వా సేట్ఠిభరియం ఏతదవోచ పసతేన। అయ్యే। సప్పినా అత్థోతి॥ అథ ఖో సేట్ఠిభరియా జీవకస్స కోమారభచ్చస్స పసతం సప్పిం దాపేసి॥ అథ ఖో జీవకో కోమారభచ్చో తం పసతం సప్పిం నానాభేసజ్జేహి నిప్పచిత్వా సేట్ఠిభరియం మఞ్చకే ఉత్తానం నిపాతేత్వా నత్థుతో అదాసి॥ అథ ఖో తం సప్పిం నత్థుతో దిన్నం ముఖతో ఉగ్గఞ్ఛి॥ అథ ఖో సేట్ఠిభరియా పటిగ్గహే నిట్ఠుభిత్వా దాసిం ఆణాపేసి హన్ద। జే। ఇమం సప్పిం పిచునా గణ్హాహీతి॥ అథ ఖో జీవకస్స కోమారభచ్చస్స ఏతదహోసి అచ్ఛరియం యావ లూఖాయం ఘరణీ। యత్ర హి నామ ఇమం ఛడ్డనీయధమ్మం సప్పిం పిచునా గాహాపేస్సతి॥ బహుకాని చ మే మహగ్ఘాని భేసజ్జాని ఉపగతాని॥ కిమ్పి మాయం కిఞ్చి దేయ్యధమ్మం దస్సతీతి॥ అథ ఖో సేట్ఠిభరియా జీవకస్స కోమారభచ్చస్స వికారం సల్లక్ఖేత్వా జీవకం కోమారభచ్చం ఏతదవోచ కిస్స త్వం। ఆచరియ। విమనోసీతి॥ ఇధ మే ఏతదహోసి అచ్ఛరియం యావ లూఖాయం ధరణీ। యత్ర హి నామ ఇమం ఛడ్డనీయధమ్మం సప్పిం పిచునా గాహాపేస్సతి॥ బహుకాని చ మే మహగ్ఘాని సజ్జాని ఉపగతాని॥ కిమ్పి మాయం కిఞ్చి దేయ్యధమ్మం దస్సతీతి॥ మయం ఖో। ఆచరియ। ఆగారికా నామ ఉపజానామేతస్స సంయమస్స॥ వరమేతం సప్పి దాసానం వా కమ్మకరానం వా పాదబ్భఞ్జనం వా పదీపకరణే వా ఆసిత్తం॥ మా ఖో త్వం। ఆచరియ। విమనో అహోసి॥ న తే దేయ్యధమ్మో హాయిస్సతీతి॥ అథ ఖో జీవకో కోమారభచ్చో సేట్ఠిభరియాయ సత్తవస్సికం సీసాబాధం ఏకేనేవ నత్థుకమ్మేన అపకడ్ఢి॥ అథ ఖో సేట్ఠిభరియా అరోగా సమానా జీవకస్స కోమారభచ్చస్స చత్తారి సహస్సాని పాదాసి॥ పుత్తో మాతా మే అరోగా ఠితాతి చత్తారి సహస్సాని పాదాసి॥ సుణిసా సస్సు మే అరోగా ఠితాతి చత్తారి సహస్సాని పాదాసి॥ సేట్ఠి గహపతి భరియా మే అరోగా ఠితాతి చత్తారి సహస్సాని పాదాసి దాసఞ్చ దాసిఞ్చ అస్సరథఞ్చ॥>
    text <అథ ఖో జీవకో కోమారభచ్చో తాని సోళససహస్సాని ఆదాయ దాసఞ్చ దాసిఞ్చ అస్సరథఞ్చ యేన రాజగహం తేన పక్కామి॥ అనుపుబ్బేన యేన రాజగహం యేన అభయో రాజకుమారో తేనుపసఙ్కమి। ఉపసఙ్కమిత్వా అభయం రాజకుమారం ఏతదవోచ ఇదం మే। దేవ। పఠమకమ్మం సోళససహస్సాని దాసో చ దాసీ చ అస్సరథో చ॥ పటిగ్గణ్హాతు మే దేవో పోసావనికన్తి॥ అలం। భణే జీవక। తుయ్హమేవ హోతు॥ అమ్హాకఞ్ఞేవ అన్తేపురే నివేసనం మాపేహీతి॥ ఏవం। దేవాతి ఖో జీవకో కోమారభచ్చో అభయస్స రాజకుమారస్స పటిస్సుత్వా అభయస్స రాజకుమారస్స అన్తేపురే నివేసనం మాపేసి॥>
    stand <సేట్ఠిభరియావత్థు నిట్ఠితం॥>
  text <౨౦౪॥ బిమ్బిసారరాజవత్థు>
    text <౩౩౧>, <తేన ఖో పన సమయేన రఞ్ఞో మాగధస్స సేనియస్స బిమ్బిసారస్స భగన్దలాబాధో హోతి॥ సాటకా లోహితేన మక్ఖియన్తి॥ దేవియో దిస్వా ఉప్పణ్డేన్తి ఉతునీ దాని దేవో। పుప్ఫం దేవస్స ఉప్పన్నం। న చిరం దేవో విజాయిస్సతీతి॥ తేన రాజా మఙ్కు హోతి॥ అథ ఖో రాజా మాగధో సేనియో బిమ్బిసారో అభయం రాజకుమారం ఏతదవోచ మయ్హం ఖో। భణే అభయ। తాదిసో ఆబాధో। సాటకా లోహితేన మక్ఖియన్తి। దేవియో మం దిస్వా ఉప్పణ్డేన్తి ఉతునీ దాని దేవో। పుప్ఫం దేవస్స ఉప్పన్నం। న చిరం దేవో విజాయిస్సతీతి॥ ఇఙ్ఘ। భణే అభయ। తాదిసం వేజ్జం జానాహి యో మం తికిచ్ఛేయ్యాతి॥ అయం। దేవ। అమ్హాకం జీవకో వేజ్జో తరుణో భద్రకో॥ సో దేవం తికిచ్ఛిస్సతీతి॥ తేన హి। భణే అభయ। జీవకం వేజ్జం ఆణాపేహి। సో మం తికిచ్ఛిస్సతీతి॥ అథ ఖో అభయో రాజకుమారో జీవకం కోమారభచ్చం ఆణాపేసి గచ్ఛ। భణే జీవక। రాజానం తికిచ్ఛాహీతి॥ ఏవం। దేవాతి ఖో జీవకో కోమారభచ్చో అభయస్స రాజకుమారస్స పటిస్సుత్వా నఖేన భేసజ్జం ఆదాయ యేన రాజా మాగధో సేనియో బిమ్బిసారో తేనుపసఙ్కమి। ఉపసఙ్కమిత్వా రాజానం మాగధం సేనియం బిమ్బిసారం ఏతదవోచ ఆబాధం తే। దేవ। పస్సామాతి॥ అథ ఖో జీవకో కోమారభచ్చో రఞ్ఞో మాగధస్స సేనియస్స బిమ్బిసారస్స భగన్దలాబాధం ఏకేనేవ ఆలేపేన అపకడ్ఢి॥ అథ ఖో రాజా మాగధో సేనియో బిమ్బిసారో అరోగో సమానో పఞ్చ ఇత్థిసతాని సబ్బాలఙ్కారం భూసాపేత్వా ఓముఞ్చాపేత్వా పుఞ్జం కారాపేత్వా జీవకం కోమారభచ్చం ఏతదవోచ ఏతం। భణే జీవక। పఞ్చన్నం ఇత్థిసతానం సబ్బాలఙ్కారం తుయ్హం హోతూతి॥ అలం। దేవ। అధికారం మే దేవో సరతూతి॥ తేన హి। భణే జీవక। మం ఉపట్ఠహ। ఇత్థాగారఞ్చ। బుద్ధప్పముఖఞ్చ భిక్ఖుసఙ్ఘన్తి॥ ఏవం। దేవాతి ఖో జీవకో కోమారభచ్చో రఞ్ఞో మాగధస్స సేనియస్స బిమ్బిసారస్స పచ్చస్సోసి॥>
    stand <బిమ్బిసారరాజవత్థు నిట్ఠితం॥>
  text <౨౦౫॥ రాజగహసేట్ఠివత్థు>
    text <౩౩౨>, <తేన ఖో పన సమయేన రాజగహకస్స సేట్ఠిస్స సత్తవస్సికో సీసాబాధో హోతి॥ బహూ మహన్తా మహన్తా దిసాపామోక్ఖా వేజ్జా ఆగన్త్వా నాసక్ఖింసు అరోగం కాతుం॥ బహుం హిరఞ్ఞం ఆదాయ అగమంసు॥ అపి చ। వేజ్జేహి పచ్చక్ఖాతో హోతి॥ ఏకచ్చే వేజ్జా ఏవమాహంసు పఞ్చమం దివసం సేట్ఠి గహపతి కాలం కరిస్సతీతి॥ ఏకచ్చే వేజ్జా ఏవమాహంసు సత్తమం దివసం సేట్ఠి గహపతి కాలం కరిస్సతీతి॥ అథ ఖో రాజగహకస్స నేగమస్స ఏతదహోసి అయం ఖో సేట్ఠి గహపతి బహూపకారో రఞ్ఞో చేవ నేగమస్స చ॥ అపి చ। వేజ్జేహి పచ్చక్ఖాతో॥ ఏకచ్చే వేజ్జా ఏవమాహంసు పఞ్చమం దివసం సేట్ఠి గహపతి కాలం కరిస్సతీతి॥ ఏకచ్చే వేజ్జా ఏవమాహంసు సత్తమం దివసం సేట్ఠి గహపతి కాలం కరిస్సతీతి॥ అయఞ్చ రఞ్ఞో జీవకో వేజ్జో తరుణో భద్రకో॥ యంనూన మయం రాజానం జీవకం వేజ్జం యాచేయ్యామ సేట్ఠిం గహపతిం తికిచ్ఛితున్తి॥ అథ ఖో రాజగహకో నేగమో యేన రాజా మాగధో సేనియో బిమ్బిసారో తేనుపసఙ్కమి। ఉపసఙ్కమిత్వా రాజానం మాగధం సేనియం బిమ్బిసారం ఏతదవోచ అయం। దేవ। సేట్ఠి గహపతి బహూపకారో దేవస్స చేవ నేగమస్స చ। అపి చ। వేజ్జేహి పచ్చక్ఖాతో॥ ఏకచ్చే వేజ్జా ఏవమాహంసు పఞ్చమం దివసం సేట్ఠి గహపతి కాలం కరిస్సతీతి॥ ఏకచ్చే వేజ్జా ఏవమాహంసు సత్తమం దివసం సేట్ఠి గహపతి కాలం కరిస్సతీతి॥ సాధు దేవో జీవకం వేజ్జం ఆణాపేతు సేట్ఠిం గహపతిం తికిచ్ఛితున్తి॥>
    text <అథ ఖో రాజా మాగధో సేనియో బిమ్బిసారో జీవకం కోమారభచ్చం ఆణాపేసి గచ్ఛ। భణే జీవక। సేట్ఠిం గహపతిం తికిచ్ఛాహీతి॥ ఏవం। దేవాతి ఖో జీవకో కోమారభచ్చో రఞ్ఞో మాగధస్స సేనియస్స బిమ్బిసారస్స పటిస్సుత్వా యేన సేట్ఠి గహపతి తేనుపసఙ్కమి। ఉపసఙ్కమిత్వా సేట్ఠిస్స గహపతిస్స వికారం సల్లక్ఖేత్వా సేట్ఠిం గహపతిం ఏతదవోచ సచే త్వం। గహపతి। అరోగో భవేయ్యాసి కిం మే అస్స దేయ్యధమ్మోతి॥ సబ్బం సాపతేయ్యఞ్చ తే। ఆచరియ। హోతు। అహఞ్చ తే దాసోతి॥ సక్ఖిస్ససి పన త్వం। గహపతి। ఏకేన పస్సేన సత్తమాసే నిపజ్జితున్తి॥ సక్కోమహం। ఆచరియ। ఏకేన పస్సేన సత్తమాసే నిపజ్జితున్తి॥ సక్ఖిస్ససి పన త్వం। గహపతి। దుతియేన పస్సేన సత్తమాసే నిపజ్జితున్తి॥ సక్కోమహం। ఆచరియ। దుతియేన పస్సేన సత్తమాసే నిపజ్జితున్తి॥ సక్ఖిస్ససి పన త్వం। గహపతి। ఉత్తానో సత్తమాసే నిపజ్జితున్తి॥ సక్కోమహం। ఆచరియ। ఉత్తానో సత్తమాసే నిపజ్జితున్తి॥>
    text <అథ ఖో జీవకో కోమారభచ్చో సేట్ఠిం గహపతిం మఞ్చకే నిపాతేత్వా మఞ్చకే సమ్బన్ధిత్వా సీసచ్ఛవిం ఉప్పాటేత్వా సిబ్బినిం వినామేత్వా ద్వే పాణకే నీహరిత్వా మహాజనస్స దస్సేసి పస్సథయ్యే। ఇమే ద్వే పాణకే। ఏకం ఖుద్దకం ఏకం మహల్లకం॥ యే తే ఆచరియా ఏవమాహంసు పఞ్చమం దివసం సేట్ఠి గహపతి కాలం కరిస్సతీతి తేహాయం మహల్లకో పాణకో దిట్ఠో॥ పఞ్చమం దివసం సేట్ఠిస్స గహపతిస్స మత్థలుఙ్గం పరియాదియిస్సతి॥ మత్థలుఙ్గస్స పరియాదానా సేట్ఠి గహపతి కాలం కరిస్సతి॥ సుదిట్ఠో తేహి ఆచరియేహి॥ యే తే ఆచరియా ఏవమాహంసు సత్తమం దివసం సేట్ఠి గహపతి కాలం కరిస్సతీతి తేహాయం ఖుద్దకో పాణకో దిట్ఠో॥ సత్తమం దివసం సేట్ఠిస్స గహపతిస్స మత్థలుఙ్గం పరియాదియిస్సతి॥ మత్థలుఙ్గస్స పరియాదానా సేట్ఠి గహపతి కాలం కరిస్సతి॥ సుదిట్ఠో తేహి ఆచరియేహీతి॥ సిబ్బినిం సమ్పటిపాటేత్వా సీసచ్ఛవిం సిబ్బిత్వా ఆలేపం అదాసి॥ అథ ఖో సేట్ఠి గహపతి సత్తాహస్స అచ్చయేన జీవకం కోమారభచ్చం ఏతదవోచ నాహం। ఆచరియ। సక్కోమి ఏకేన పస్సేన సత్తమాసే నిపజ్జితున్తి॥ నను మే త్వం। గహపతి। పటిస్సుణి సక్కోమహం। ఆచరియ। ఏకేన పస్సేన సత్తమాసే నిపజ్జితున్తి॥ సచ్చాహం। ఆచరియ। పటిస్సుణిం। అపాహం మరిస్సామి। నాహం సక్కోమి ఏకేన పస్సేన సత్తమాసే నిపజ్జితున్తి॥ తేన హి త్వం। గహపతి। దుతియేన పస్సేన సత్తమాసే నిపజ్జాహీతి॥ అథ ఖో సేట్ఠి గహపతి సత్తాహస్స అచ్చయేన జీవకం కోమారభచ్చం ఏతదవోచ నాహం। ఆచరియ। సక్కోమి దుతియేన పస్సేన సత్తమాసే నిపజ్జితున్తి॥ నను మే త్వం। గహపతి। పటిస్సుణి సక్కోమహం। ఆచరియ। దుతియేన పస్సేన సత్తమాసే నిపజ్జితున్తి॥ సచ్చాహం। ఆచరియ। పటిస్సుణిం। అపాహం మరిస్సామి। నాహం। ఆచరియ। సక్కోమి దుతియేన పస్సేన సత్తమాసే నిపజ్జితున్తి॥ తేన హి త్వం। గహపతి। ఉత్తానో సత్తమాసే నిపజ్జాహీతి॥ అథ ఖో సేట్ఠి గహపతి సత్తాహస్స అచ్చయేన జీవకం కోమారభచ్చం ఏతదవోచ నాహం। ఆచరియ। సక్కోమి ఉత్తానో సత్తమాసే నిపజ్జితున్తి॥ నను మే త్వం। గహపతి। పటిస్సుణి సక్కోమహం। ఆచరియ। ఉత్తానో సత్తమాసే నిపజ్జితున్తి॥ సచ్చాహం। ఆచరియ। పటిస్సుణిం। అపాహం మరిస్సామి। నాహం సక్కోమి ఉత్తానో సత్తమాసే నిపజ్జితున్తి॥ అహం చే తం। గహపతి। న వదేయ్యం। ఏత్తకమ్పి త్వం న నిపజ్జేయ్యాసి। అపి చ పటికచ్చేవ మయా ఞాతో తీహి సత్తాహేహి సేట్ఠి గహపతి అరోగో భవిస్సతీతి॥ ఉట్ఠేహి। గహపతి। అరోగోసి॥ జానాసి కిం మే దేయ్యధమ్మోతి॥ సబ్బం సాపతేయ్యఞ్చ తే। ఆచరియ। హోతు। అహఞ్చ తే దాసోతి॥ అలం। గహపతి। మా మే త్వం సబ్బం సాపతేయ్యం అదాసి। మా చ మే దాసో॥ రఞ్ఞో సతసహస్సం దేహి। మయ్హం సతసహస్సన్తి॥ అథ ఖో సేట్ఠి గహపతి అరోగో సమానో రఞ్ఞో సతసహస్సం అదాసి। జీవకస్స కోమారభచ్చస్స సతసహస్సం॥>
    stand <రాజగహసేట్ఠివత్థు నిట్ఠితం॥>
  text <౨౦౬॥ సేట్ఠిపుత్తవత్థు>
    text <౩౩౩>, <తేన ఖో పన సమయేన బారాణసేయ్యకస్స సేట్ఠిపుత్తస్స మోక్ఖచికాయ కీళన్తస్స అన్తగణ్ఠాబాధో హోతి। యేన యాగుపి పీతా న సమ్మా పరిణామం గచ్ఛతి। భత్తమ్పి భుత్తం న సమ్మా పరిణామం గచ్ఛతి। ఉచ్చారోపి పస్సావోపి న పగుణో॥ సో తేన కిసో హోతి లూఖో దుబ్బణ్ణో ఉప్పణ్డుప్పణ్డుకజాతో ధమనిసన్థతగత్తో॥ అథ ఖో బారాణసేయ్యకస్స సేట్ఠిస్స ఏతదహోసి మయ్హం ఖో పుత్తస్స తాదిసో ఆబాధో। యేన యాగుపి పీతా న సమ్మా పరిణామం గచ్ఛతి। భత్తమ్పి భుత్తం న సమ్మా పరిణామం గచ్ఛతి। ఉచ్చారోపి పస్సావోపి న పగుణో॥ సో తేన కిసో లూఖో దుబ్బణ్ణో ఉప్పణ్డుప్పణ్డుకజాతో ధమనిసన్థతగత్తో॥ యంనూనాహం రాజగహం గన్త్వా రాజానం జీవకం వేజ్జం యాచేయ్యం పుత్తం మే తికిచ్ఛితున్తి॥ అథ ఖో బారాణసేయ్యకో సేట్ఠి రాజగహం గన్త్వా యేన రాజా మాగధో సేనియో బిమ్బిసారో తేనుపసఙ్కమి। ఉపసఙ్కమిత్వా రాజానం మాగధం సేనియం బిమ్బిసారం ఏతదవోచ మయ్హం ఖో। దేవ। పుత్తస్స తాదిసో ఆబాధో। యేన యాగుపి పీతా న సమ్మా పరిణామం గచ్ఛతి। భత్తమ్పి భుత్తం న సమ్మా పరిణామం గచ్ఛతి। ఉచ్చారోపి పస్సావోపి న పగుణో॥ సో తేన కిసో లూఖో దుబ్బణ్ణో ఉప్పణ్డుప్పణ్డుకజాతో ధమనిసన్థతగత్తో॥ సాధు దేవో జీవకం వేజ్జం ఆణాపేతు పుత్తం మే తికిచ్ఛితున్తి॥>
    text <అథ ఖో రాజా మాగధో సేనియో బిమ్బిసారో జీవకం కోమారభచ్చం ఆణాపేసి గచ్ఛ। భణే జీవక। బారాణసిం గన్త్వా బారాణసేయ్యకం సేట్ఠిపుత్తం తికిచ్ఛాహీతి॥ ఏవం। దేవాతి ఖో జీవకో కోమారభచ్చో రఞ్ఞో మాగధస్స సేనియస్స బిమ్బిసారస్స పటిస్సుత్వా బారాణసిం గన్త్వా యేన బారాణసేయ్యకో సేట్ఠిపుత్తో తేనుపసఙ్కమి। ఉపసఙ్కమిత్వా బారాణసేయ్యకస్స సేట్ఠిపుత్తస్స వికారం సల్లక్ఖేత్వా జనం ఉస్సారేత్వా తిరోకరణియం పరిక్ఖిపిత్వా థమ్భే ఉబ్బన్ధిత్వా భరియం పురతో ఠపేత్వా ఉదరచ్ఛవిం ఉప్పాటేత్వా అన్తగణ్ఠిం నీహరిత్వా భరియాయ దస్సేసి పస్స తే సామికస్స ఆబాధం। ఇమినా యాగుపి పీతా న సమ్మా పరిణామం గచ్ఛతి। భత్తమ్పి భుత్తం న సమ్మా పరిణామం గచ్ఛతి। ఉచ్చారోపి పస్సావోపి న పగుణో। ఇమినాయం కిసో లూఖో దుబ్బణ్ణో ఉప్పణ్డుప్పణ్డుకజాతో ధమనిసన్థతగత్తోతి॥ అన్తగణ్ఠిం వినివేఠేత్వా అన్తాని పటిపవేసేత్వా ఉదరచ్ఛవిం సిబ్బిత్వా ఆలేపం అదాసి॥ అథ ఖో బారాణసేయ్యకో సేట్ఠిపుత్తో నచిరస్సేవ అరోగో అహోసి॥ అథ ఖో బారాణసేయ్యకో సేట్ఠి పుత్తో మే అరోగో ఠితోతి జీవకస్స కోమారభచ్చస్స సోళససహస్సాని పాదాసి॥ అథ ఖో జీవకో కోమారభచ్చో తాని సోళససహస్సాని ఆదాయ పునదేవ రాజగహం పచ్చాగఞ్ఛి॥>
    stand <సేట్ఠిపుత్తవత్థు నిట్ఠితం॥>
  text <౨౦౭॥ పజ్జోతరాజవత్థు>
    text <౩౩౪>, <తేన ఖో పన సమయేన రఞ్ఞో పజ్జోతస్స పణ్డురోగాబాధో హోతి॥ బహూ మహన్తా మహన్తా దిసాపామోక్ఖా వేజ్జా ఆగన్త్వా నాసక్ఖింసు అరోగం కాతుం॥ బహుం హిరఞ్ఞం ఆదాయ అగమంసు॥ అథ ఖో రాజా పజ్జోతో రఞ్ఞో మాగధస్స సేనియస్స బిమ్బిసారస్స సన్తికే దూతం పాహేసి మయ్హం ఖో తాదిసో ఆబాధో। సాధు దేవో జీవకం వేజ్జం ఆణాపేతు। సో మం తికిచ్ఛిస్సతీతి॥ అథ ఖో రాజా మాగధో సేనియో బిమ్బిసారో జీవకం కోమారభచ్చం ఆణాపేసి గచ్ఛ। భణే జీవక। ఉజ్జేనిం గన్త్వా రాజానం పజ్జోతం తికిచ్ఛాహీతి॥ ఏవం। దేవాతి ఖో జీవకో కోమారభచ్చో రఞ్ఞో మాగధస్స సేనియస్స బిమ్బిసారస్స పటిస్సుత్వా ఉజ్జేనిం గన్త్వా యేన రాజా పజ్జోతో తేనుపసఙ్కమి। ఉపసఙ్కమిత్వా రఞ్ఞో పజ్జోతస్స వికారం సల్లక్ఖేత్వా రాజానం పజ్జోతం ఏతదవోచ సప్పిం దేహి। సప్పిం దేవ। నిప్పచిస్సామి॥ తం దేవో పివిస్సతీతి॥ అలం। భణే జీవక। యం తే సక్కా వినా సప్పినా అరోగం కాతుం తం కరోహి॥ జేగుచ్ఛం మే సప్పి। పటికూలన్తి॥ అథ ఖో జీవకస్స కోమారభచ్చస్స ఏతదహోసి ఇమస్స ఖో రఞ్ఞో తాదిసో ఆబాధో। న సక్కా వినా సప్పినా అరోగం కాతుం॥ యంనూనాహం సప్పిం నిప్పచేయ్యం కసావవణ్ణం కసావగన్ధం కసావరసన్తి॥ అథ ఖో జీవకో కోమారభచ్చో నానాభేసజ్జేహి సప్పిం నిప్పచి కసావవణ్ణం కసావగన్ధం కసావరసం॥ అథ ఖో జీవకస్స కోమారభచ్చస్స ఏతదహోసి ఇమస్స ఖో రఞ్ఞో సప్పి పీతం పరిణామేన్తం ఉద్దేకం దస్సతి॥ చణ్డోయం రాజా ఘాతాపేయ్యాపి మం॥ యంనూనాహం పటికచ్చేవ ఆపుచ్ఛేయ్యన్తి॥ అథ ఖో జీవకో కోమారభచ్చో యేన రాజా పజ్జోతో తేనుపసఙ్కమి। ఉపసఙ్కమిత్వా రాజానం పజ్జోతం ఏతదవోచ మయం ఖో। దేవ। వేజ్జా నామ తాదిసేన ముహుత్తేన మూలాని ఉద్ధరామ భేసజ్జాని సంహరామ॥ సాధు దేవో వాహనాగారేసు చ ద్వారేసు చ ఆణాపేతు యేన వాహనేన జీవకో ఇచ్ఛతి తేన వాహనేన గచ్ఛతు। యేన ద్వారేన ఇచ్ఛతి తేన ద్వారేన గచ్ఛతు। యం కాలం ఇచ్ఛతి తం కాలం గచ్ఛతు। యం కాలం ఇచ్ఛతి తం కాలం పవిసతూతి॥ అథ ఖో రాజా పజ్జోతో వాహనాగారేసు చ ద్వారేసు చ ఆణాపేసి యేన వాహనేన జీవకో ఇచ్ఛతి తేన వాహనేన గచ్ఛతు। యేన ద్వారేన ఇచ్ఛతి తేన ద్వారేన గచ్ఛతు। యం కాలం ఇచ్ఛతి తం కాలం గచ్ఛతు। యం కాలం ఇచ్ఛతి తం కాలం పవిసతూతి॥>
    text <తేన ఖో పన సమయేన రఞ్ఞో పజ్జోతస్స భద్దవతికా నామ హత్థినికా పఞ్ఞాసయోజనికా హోతి॥ అథ ఖో జీవకో కోమారభచ్చో రఞ్ఞో పజ్జోతస్స సప్పిం ఉపనామేసి కసావం దేవో పివతూతి॥ అథ ఖో జీవకో కోమారభచ్చో రాజానం పజ్జోతం సప్పిం పాయేత్వా హత్థిసాలం గన్త్వా భద్దవతికాయ హత్థినికాయ నగరమ్హా నిప్పతి॥>
    text <అథ ఖో రఞ్ఞో పజ్జోతస్స తం సప్పి పీతం పరిణామేన్తం ఉద్దేకం అదాసి॥ అథ ఖో రాజా పజ్జోతో మనుస్సే ఏతదవోచ దుట్ఠేన। భణే। జీవకేన సప్పిం పాయితోమ్హి॥ తేన హి। భణే। జీవకం వేజ్జం విచినథాతి॥ భద్దవతికాయ। దేవ। హత్థినికాయ నగరమ్హా నిప్పతితోతి॥ తేన ఖో పన సమయేన రఞ్ఞో పజ్జోతస్స కాకో నామ దాసో సట్ఠియోజనికో హోతి। అమనుస్సేన పటిచ్చ జాతో॥ అథ ఖో రాజా పజ్జోతో కాకం దాసం ఆణాపేసి గచ్ఛ। భణే కాక। జీవకం వేజ్జం నివత్తేహి రాజా తం। ఆచరియ। నివత్తాపేతీతి॥ ఏతే ఖో। భణే కాక। వేజ్జా నామ బహుమాయా॥ మా చస్స కిఞ్చి పటిగ్గహేసీతి॥>
    stand <అథ ఖో కాకో దాసో జీవకం కోమారభచ్చం అన్తరామగ్గే కోసమ్బియం సమ్భావేసి>
    text <పాతరాసం కరోన్తం॥ అథ ఖో కాకో దాసో జీవకం కోమారభచ్చం ఏతదవోచ రాజా తం। ఆచరియ। నివత్తాపేతీతి॥ ఆగమేహి। భణే కాక। యావ భుఞ్జామ॥ హన్ద। భణే కాక। భుఞ్జస్సూతి॥ అలం। ఆచరియ। రఞ్ఞామ్హి ఆణత్తో ఏతే ఖో। భణే కాక। వేజ్జా నామ బహుమాయా। మా చస్స కిఞ్చి పటిగ్గహేసీతి॥ తేన ఖో పన సమయేన జీవకో కోమారభచ్చో నఖేన భేసజ్జం ఓలుమ్పేత్వా ఆమలకఞ్చ ఖాదతి పానీయఞ్చ పివతి॥ అథ ఖో జీవకో కోమారభచ్చో కాకం దాసం ఏతదవోచ హన్ద। భణే కాక। ఆమలకఞ్చ ఖాద పానీయఞ్చ పివస్సూతి॥ అథ ఖో కాకో దాసో అయం ఖో వేజ్జో ఆమలకఞ్చ ఖాదతి పానీయఞ్చ పివతి। న అరహతి కిఞ్చి పాపకం హోతున్తి ఉపడ్ఢామలకఞ్చ ఖాది పానీయఞ్చ అపాయి॥ తస్స తం ఉపడ్ఢామలకం ఖాదితం తత్థేవ నిచ్ఛారేసి॥ అథ ఖో కాకో దాసో జీవకం కోమారభచ్చం ఏతదవోచ అత్థి మే। ఆచరియ। జీవితన్తి॥ మా। భణే కాక। భాయి। త్వం చేవ అరోగో భవిస్ససి రాజా చ॥ చణ్డో సో రాజా ఘాతాపేయ్యాపి మం। తేనాహం న నివత్తామీతి భద్దవతికం హత్థినికం కాకస్స నియ్యాదేత్వా యేన రాజగహం తేన పక్కామి॥ అనుపుబ్బేన యేన రాజా మాగధో సేనియో బిమ్బిసారో తేనుపసఙ్కమి। ఉపసఙ్కమిత్వా రఞ్ఞో మాగధస్స సేనియస్స బిమ్బిసారస్స ఏతమత్థం ఆరోచేసి॥ సుట్ఠు। భణే జీవక। అకాసి యమ్పి న నివత్తో। చణ్డో సో రాజా ఘాతాపేయ్యాపి తన్తి॥ అథ ఖో రాజా పజ్జోతో అరోగో సమానో జీవకస్స కోమారభచ్చస్స సన్తికే దూతం పాహేసి ఆగచ్ఛతు జీవకో। వరం దస్సామీతి॥ అలం। అయ్యో। అధికారం మే దేవో సరతూతి॥>
    stand <పజ్జోతరాజవత్థు నిట్ఠితం॥>
  text <౨౦౮॥ సివేయ్యకదుస్సయుగకథా>
    text <౩౩౫>, <తేన ఖో పన సమయేన రఞ్ఞో పజ్జోతస్స సివేయ్యకం దుస్సయుగం ఉప్పన్నం హోతి బహూనం దుస్సానం బహూనం దుస్సయుగానం బహూనం దుస్సయుగసతానం బహూనం దుస్సయుగసహస్సానం బహూనం దుస్సయుగసతసహస్సానం అగ్గఞ్చ సేట్ఠఞ్చ మోక్ఖఞ్చ ఉత్తమఞ్చ పవరఞ్చ॥ అథ ఖో రాజా పజ్జోతో తం సివేయ్యకం దుస్సయుగం జీవకస్స కోమారభచ్చస్స పాహేసి॥ అథ ఖో జీవకస్స కోమారభచ్చస్స ఏతదహోసి ఇదం ఖో మే సివేయ్యకం దుస్సయుగం రఞ్ఞా పజ్జోతేన పహితం బహూనం దుస్సానం బహూనం దుస్సయుగానం బహూనం దుస్సయుగసతానం బహూనం దుస్సయుగసహస్సానం బహూనం దుస్సయుగసతసహస్సానం అగ్గఞ్చ సేట్ఠఞ్చ మోక్ఖఞ్చ ఉత్తమఞ్చ పవరఞ్చ॥ నయిదం అఞ్ఞో కోచి పచ్చారహతి అఞ్ఞత్ర తేన భగవతా అరహతా సమ్మాసమ్బుద్ధేన। రఞ్ఞా వా మాగధేన సేనియేన బిమ్బిసారేనాతి॥>
    stand <సివేయ్యకదుస్సయుగకథా నిట్ఠితా॥>
  text <౨౦౯॥ సమత్తింసవిరేచనకథా>
    text <౩౩౬>, <తేన ఖో పన సమయేన భగవతో కాయో దోసాభిసన్నో హోతి॥ అథ ఖో భగవా ఆయస్మన్తం ఆనన్దం ఆమన్తేసి దోసాభిసన్నో ఖో। ఆనన్ద। తథాగతస్స కాయో॥ ఇచ్ఛతి తథాగతో విరేచనం పాతున్తి॥ అథ ఖో ఆయస్మా ఆనన్దో యేన జీవకో కోమారభచ్చో తేనుపసఙ్కమి। ఉపసఙ్కమిత్వా జీవకం కోమారభచ్చం ఏతదవోచ దోసాభిసన్నో ఖో। ఆవుసో జీవక। తథాగతస్స కాయో॥ ఇచ్ఛతి తథాగతో విరేచనం పాతున్తి॥ తేన హి। భన్తే ఆనన్ద। భగవతో కాయం కతిపాహం సినేహేథాతి॥ అథ ఖో ఆయస్మా ఆనన్దో భగవతో కాయం కతిపాహం సినేహేత్వా యేన జీవకో కోమారభచ్చో తేనుపసఙ్కమి। ఉపసఙ్కమిత్వా జీవకం కోమారభచ్చం ఏతదవోచ సినిద్ధో ఖో। ఆవుసో జీవక। తథాగతస్స కాయో॥ యస్స దాని కాలం మఞ్ఞసీతి॥ అథ ఖో జీవకస్స కోమారభచ్చస్స ఏతదహోసి న ఖో మేతం పతిరూపం యోహం భగవతో ఓళారికం విరేచనం దదేయ్యన్తి॥ తీణి ఉప్పలహత్థాని నానాభేసజ్జేహి పరిభావేత్వా యేన భగవా తేనుపసఙ్కమి। ఉపసఙ్కమిత్వా ఏకం ఉప్పలహత్థం భగవతో ఉపనామేసి ఇమం। భన్తే। భగవా పఠమం ఉప్పలహత్థం ఉపసిఙ్ఘతు॥ ఇదం భగవన్తం దసక్ఖత్తుం విరేచేస్సతీతి॥ దుతియం ఉప్పలహత్థం భగవతో ఉపనామేసి ఇమం। భన్తే। భగవా దుతియం ఉప్పలహత్థం ఉపసిఙ్ఘతు॥ ఇదం భగవన్తం దసక్ఖత్తుం విరేచేస్సతీతి॥ తతియం ఉప్పలహత్థం భగవతో ఉపనామేసి ఇమం। భన్తే। భగవా తతియం ఉప్పలహత్థం ఉపసిఙ్ఘతు॥ ఇదం భగవన్తం దసక్ఖత్తుం విరేచేస్సతీతి॥ ఏవం భగవతో సమత్తింసాయ విరేచనం భవిస్సతీతి॥ అథ ఖో జీవకో కోమారభచ్చో భగవతో సమత్తింసాయ విరేచనం దత్వా భగవన్తం అభివాదేత్వా పదక్ఖిణం కత్వా పక్కామి॥ అథ ఖో జీవకస్స కోమారభచ్చస్స బహి ద్వారకోట్ఠకా నిక్ఖన్తస్స ఏతదహోసి మయా ఖో భగవతో సమత్తింసాయ విరేచనం దిన్నం॥ దోసాభిసన్నో తథాగతస్స కాయో॥ న భగవన్తం సమత్తింసక్ఖత్తుం విరేచేస్సతి। ఏకూనత్తింసక్ఖత్తుం భగవన్తం విరేచేస్సతి॥ అపి చ। భగవా విరిత్తో నహాయిస్సతి॥ నహాతం భగవన్తం సకిం విరేచేస్సతి॥ ఏవం భగవతో సమత్తింసాయ విరేచనం భవిస్సతీతి॥>
    text <అథ ఖో భగవా జీవకస్స కోమారభచ్చస్స చేతసా చేతోపరివితక్కమఞ్ఞాయ ఆయస్మన్తం ఆనన్దం ఆమన్తేసి ఇధానన్ద। జీవకస్స కోమారభచ్చస్స బహి ద్వారకోట్ఠకా నిక్ఖన్తస్స ఏతదహోసి మయా ఖో భగవతో సమత్తింసాయ విరేచనం దిన్నం॥ దోసాభిసన్నో తథాగతస్స కాయో॥ న భగవన్తం సమతింసక్ఖత్తుం విరేచేస్సతి। ఏకూనతింసక్ఖత్తుం భగవన్తం విరేచేస్సతి॥ అపి చ। భగవా విరిత్తో నహాయిస్సతి॥ నహాతం భగవన్తం సకిం విరేచేస్సతి॥ ఏవం భగవతో సమత్తింసాయ విరేచనం భవిస్సతీతి॥ తేన హానన్ద। ఉణ్హోదకం పటియాదేహీతి॥ ఏవం। భన్తేతి ఖో ఆయస్మా ఆనన్దో భగవతో పటిస్సుణిత్వా ఉణ్హోదకం పటియాదేసి॥>
    text <అథ ఖో జీవకో కోమారభచ్చో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో జీవకో కోమారభచ్చో భగవన్తం ఏతదవోచ విరిత్తో। భన్తే। భగవాతి॥ విరిత్తోమ్హి। జీవకాతి॥ ఇధ మయ్హం। భన్తే। బహి ద్వారకోట్ఠకా నిక్ఖన్తస్స ఏతదహోసి మయా ఖో భగవతో సమత్తింసాయ విరేచనం దిన్నం॥ దోసాభిసన్నో తథాగతస్స కాయో॥ న భగవన్తం సమత్తింసక్ఖత్తుం విరేచేస్సతి। ఏకూనత్తింసక్ఖత్తుం భగవన్తం విరేచేస్సతి॥ అపి చ। భగవా విరిత్తో నహాయిస్సతి॥ నహాతం భగవన్తం సకిం విరేచేస్సతి॥ ఏవం భగవతో సమత్తింసాయ విరేచనం భవిస్సతీతి॥ నహాయతు। భన్తే। భగవా। నహాయతు సుగతోతి॥ అథ ఖో భగవా ఉణ్హోదకం నహాయి॥ నహాతం భగవన్తం సకిం విరేచేసి॥ ఏవం భగవతో సమత్తింసాయ విరేచనం అహోసి॥ అథ ఖో జీవకో కోమారభచ్చో భగవన్తం ఏతదవోచ యావ। భన్తే। భగవతో కాయో పకతత్తో హోతి। అలం యూసపిణ్డపాతేనాతి॥>
    stand <సమత్తింసవిరేచనకథా నిట్ఠితా॥>
  text <౨౧౦॥ వరయాచనాకథా>
    text <౩౩౭>, <అథ ఖో భగవతో కాయో నచిరస్సేవ పకతత్తో అహోసి॥ అథ ఖో జీవకో కోమారభచ్చో తం సివేయ్యకం దుస్సయుగం ఆదాయ యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో జీవకో కోమారభచ్చో భగవన్తం ఏతదవోచ ఏకాహం। భన్తే। భగవన్తం వరం యాచామీతి॥ అతిక్కన్తవరా ఖో। జీవక। తథాగతాతి॥ యఞ్చ। భన్తే। కప్పతి యఞ్చ అనవజ్జన్తి॥ వదేహి। జీవకాతి॥ భగవా। భన్తే। పంసుకూలికో। భిక్ఖుసఙ్ఘో చ॥ ఇదం మే। భన్తే। సివేయ్యకం దుస్సయుగం రఞ్ఞా పజ్జోతేన పహితం బహూనం దుస్సానం బహూనం దుస్సయుగానం బహూనం దుస్సయుగసతానం బహూనం దుస్సయుగసహస్సానం బహూనం దుస్సయుగసతసహస్సానం అగ్గఞ్చ సేట్ఠఞ్చ మోక్ఖఞ్చ ఉత్తమఞ్చ పవరఞ్చ॥ పటిగ్గణ్హాతు మే। భన్తే। భగవా సివేయ్యకం దుస్సయుగం। భిక్ఖుసఙ్ఘస్స చ గహపతిచీవరం అనుజానాతూతి॥ పటిగ్గహేసి భగవా సివేయ్యకం దుస్సయుగం॥ అథ ఖో భగవా జీవకం కోమారభచ్చం ధమ్మియా కథాయ సన్దస్సేసి సమాదపేసి సముత్తేజేసి సమ్పహంసేసి॥ అథ ఖో జీవకో కోమారభచ్చో భగవతా ధమ్మియా కథాయ సన్దస్సితో సమాదపితో సముత్తేజితో సమ్పహంసితో ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। గహపతిచీవరం॥ యో ఇచ్ఛతి। పంసుకూలికో హోతు॥ యో ఇచ్ఛతి। గహపతిచీవరం సాదియతు॥ ఇతరీతరేనపాహం। భిక్ఖవే। సన్తుట్ఠిం వణ్ణేమీతి॥>
    text <అస్సోసుం ఖో రాజగహే మనుస్సా భగవతా కిర భిక్ఖూనం గహపతిచీవరం అనుఞ్ఞాతన్తి॥ తే చ మనుస్సా హట్ఠా అహేసుం ఉదగ్గా ఇదాని ఖో మయం దానాని దస్సామ పుఞ్ఞాని కరిస్సామ। యతో భగవతా భిక్ఖూనం గహపతిచీవరం అనుఞ్ఞాతన్తి॥ ఏకాహేనేవ రాజగహే బహూని చీవరసహస్సాని ఉప్పజ్జింసు॥>
    text <అస్సోసుం ఖో జానపదా మనుస్సా భగవతా కిర భిక్ఖూనం గహపతిచీవరం అనుఞ్ఞాతన్తి॥ తే చ మనుస్సా హట్ఠా అహేసుం ఉదగ్గా ఇదాని ఖో మయం దానాని దస్సామ పుఞ్ఞాని కరిస్సామ। యతో భగవతా భిక్ఖూనం గహపతిచీవరం అనుఞ్ఞాతన్తి॥ జనపదేపి ఏకాహేనేవ బహూని చీవరసహస్సాని ఉప్పజ్జింసు॥>
    text <తేన ఖో పన సమయేన సఙ్ఘస్స పావారో ఉప్పన్నో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। పావారన్తి॥>
    text <కోసేయ్యపావారో ఉప్పన్నో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। కోసేయ్యపావారన్తి॥>
    text <కోజవం ఉప్పన్నం హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। కోజవన్తి॥>
    stand <వరయాచనాకథా నిట్ఠితా॥>
    stand <పఠమభాణవారో నిట్ఠితో॥>
  text <౨౧౧॥ కమ్బలానుజాననాదికథా>
    text <౩౩౮>, <తేన ఖో పన సమయేన కాసిరాజా జీవకస్స కోమారభచ్చస్స అడ్ఢకాసికం కమ్బలం పాహేసి ఉపడ్ఢకాసినం ఖమమానం॥ అథ ఖో జీవకో కోమారభచ్చో తం అడ్ఢకాసికం కమ్బలం ఆదాయ యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో జీవకో కోమారభచ్చో భగవన్తం ఏతదవోచ అయం మే। భన్తే। అడ్ఢకాసికో కమ్బలో కాసిరఞ్ఞా పహితో ఉపడ్ఢకాసినం ఖమమానో॥ పటిగ్గణ్హాతు మే। భన్తే। భగవా కమ్బలం। యం మమస్స దీఘరత్తం హితాయ సుఖాయాతి॥ పటిగ్గహేసి భగవా కమ్బలం॥ అథ ఖో భగవా జీవకం కోమారభచ్చం ధమ్మియా కథాయ సన్దస్సేసి…పే॰… పదక్ఖిణం కత్వా పక్కామి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। కమ్బలన్తి॥>
    text <౩౩౯>, <తేన ఖో పన సమయేన సఙ్ఘస్స ఉచ్చావచాని చీవరాని ఉప్పన్నాని హోన్తి॥ అథ ఖో భిక్ఖూనం ఏతదహోసి కిం ను ఖో భగవతా చీవరం అనుఞ్ఞాతం। కిం అననుఞ్ఞాతన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। ఛ చీవరాని ఖోమం కప్పాసికం కోసేయ్యం కమ్బలం సాణం భఙ్గన్తి॥>
    text <౩౪౦>, <తేన ఖో పన సమయేన యే తే భిక్ఖూ గహపతిచీవరం సాదియన్తి తే కుక్కుచ్చాయన్తా పంసుకూలం న సాదియన్తి ఏకంయేవ భగవతా చీవరం అనుఞ్ఞాతం। న ద్వేతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। గహపతిచీవరం సాదియన్తేన పంసుకూలమ్పి సాదియితుం। తదుభయేనపాహం। భిక్ఖవే। సన్తుట్ఠిం వణ్ణేమీతి॥>
    stand <కమ్బలానుజాననాదికథా నిట్ఠితా॥>
  text <౨౧౨॥ పంసుకూలపరియేసనకథా>
    text <౩౪౧>, <తేన ఖో పన సమయేన సమ్బహులా భిక్ఖూ కోసలేసు జనపదే అద్ధానమగ్గప్పటిపన్నా హోన్తి॥ ఏకచ్చే భిక్ఖూ సుసానం ఓక్కమింసు పంసుకూలాయ। ఏకచ్చే భిక్ఖూ నాగమేసుం॥ యే తే భిక్ఖూ సుసానం ఓక్కమింసు పంసుకూలాయ తే పంసుకూలాని లభింసు॥ యే తే భిక్ఖూ నాగమేసుం తే ఏవమాహంసు అమ్హాకమ్పి। ఆవుసో। భాగం దేథాతి॥ తే ఏవమాహంసు న మయం। ఆవుసో। తుమ్హాకం భాగం దస్సామ॥ కిస్స తుమ్హే నాగమిత్థాతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। నాగమేన్తానం నాకామా భాగం దాతున్తి॥>
    text <తేన ఖో పన సమయేన సమ్బహులా భిక్ఖూ కోసలేసు జనపదే అద్ధానమగ్గప్పటిపన్నా హోన్తి॥ ఏకచ్చే భిక్ఖూ సుసానం ఓక్కమింసు పంసుకూలాయ। ఏకచ్చే భిక్ఖూ ఆగమేసుం॥ యే తే భిక్ఖూ సుసానం ఓక్కమింసు పంసుకూలాయ తే పంసుకూలాని లభింసు॥ యే తే భిక్ఖూ ఆగమేసుం తే ఏవమాహంసు అమ్హాకమ్పి। ఆవుసో। భాగం దేథాతి॥ తే ఏవమాహంసు న మయం। ఆవుసో। తుమ్హాకం భాగం దస్సామ॥ కిస్స తుమ్హే న ఓక్కమిత్థాతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। ఆగమేన్తానం అకామా భాగం దాతున్తి॥>
    text <తేన ఖో పన సమయేన సమ్బహులా భిక్ఖూ కోసలేసు జనపదే అద్ధానమగ్గప్పటిపన్నా హోన్తి॥ ఏకచ్చే భిక్ఖూ పఠమం సుసానం ఓక్కమింసు పంసుకూలాయ। ఏకచ్చే భిక్ఖూ పచ్ఛా ఓక్కమింసు॥ యే తే భిక్ఖూ పఠమం సుసానం ఓక్కమింసు పంసుకూలాయ తే పంసుకూలాని లభింసు॥ యే తే భిక్ఖూ పచ్ఛా ఓక్కమింసు తే న లభింసు॥ తే ఏవమాహంసు అమ్హాకమ్పి। ఆవుసో। భాగం దేథాతి॥ తే ఏవమాహంసు న మయం। ఆవుసో। తుమ్హాకం భాగం దస్సామ॥ కిస్స తుమ్హే పచ్ఛా ఓక్కమిత్థాతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। పచ్ఛా ఓక్కన్తానం నాకామా భాగం దాతున్తి॥>
    text <తేన ఖో పన సమయేన సమ్బహులా భిక్ఖూ కోసలేసు జనపదే అద్ధానమగ్గప్పటిపన్నా హోన్తి॥ తే సదిసా సుసానం ఓక్కమింసు పంసుకూలాయ॥ ఏకచ్చే భిక్ఖూ పంసుకూలాని లభింసు। ఏకచ్చే భిక్ఖూ న లభింసు॥ యే తే భిక్ఖూ న లభింసు। తే ఏవమాహంసు అమ్హాకమ్పి। ఆవుసో। భాగం దేథాతి॥ తే ఏవమాహంసు న మయం। ఆవుసో। తుమ్హాకం భాగం దస్సామ॥ కిస్స తుమ్హే న లభిత్థాతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। సదిసానం ఓక్కన్తానం అకామా భాగం దాతున్తి॥>
    text <తేన ఖో పన సమయేన సమ్బహులా భిక్ఖూ కోసలేసు జనపదే అద్ధానమగ్గప్పటిపన్నా హోన్తి॥ తే కతికం కత్వా సుసానం ఓక్కమింసు పంసుకూలాయ॥ ఏకచ్చే భిక్ఖూ పంసుకూలాని లభింసు। ఏకచ్చే భిక్ఖూ న లభింసు॥ యే తే భిక్ఖూ న లభింసు తే ఏవమాహంసు అమ్హాకమ్పి। ఆవుసో। భాగం దేథాతి॥ తే ఏవమాహంసు న మయం। ఆవుసో। తుమ్హాకం భాగం దస్సామ॥ కిస్స తుమ్హే న లభిత్థాతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। కతికం కత్వా ఓక్కన్తానం అకామా భాగం దాతున్తి॥>
    stand <పంసుకూలపరియేసనకథా నిట్ఠితా॥>
  text <౨౧౩॥ చీవరపటిగ్గాహకసమ్ముతికథా>
    text <౩౪౨>, <తేన ఖో పన సమయేన మనుస్సా చీవరం ఆదాయ ఆరామం ఆగచ్ఛన్తి॥ తే పటిగ్గాహకం అలభమానా పటిహరన్తి॥ చీవరం పరిత్తం ఉప్పజ్జతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। పఞ్చహఙ్గేహి సమన్నాగతం భిక్ఖుం చీవరపటిగ్గాహకం సమ్మన్నితుం యో న ఛన్దాగతిం గచ్ఛేయ్య। న దోసాగతిం గచ్ఛేయ్య। న మోహాగతిం గచ్ఛేయ్య। న భయాగతిం గచ్ఛేయ్య। గహితాగహితఞ్చ జానేయ్య॥ ఏవఞ్చ పన। భిక్ఖవే। సమ్మన్నితబ్బో॥ పఠమం భిక్ఖు యాచితబ్బో। యాచిత్వా బ్యత్తేన భిక్ఖునా పటిబలేన సఙ్ఘో ఞాపేతబ్బో>
    text <సుణాతు మే। భన్తే। సఙ్ఘో॥ యది సఙ్ఘస్స పత్తకల్లం సఙ్ఘో ఇత్థన్నామం భిక్ఖుం చీవరపటిగ్గాహకం సమ్మన్నేయ్య॥ ఏసా ఞత్తి॥>
    text <సుణాతు మే। భన్తే। సఙ్ఘో॥ సఙ్ఘో ఇత్థన్నామం భిక్ఖుం చీవరపటిగ్గాహకం సమ్మన్నతి॥ యస్సాయస్మతో ఖమతి ఇత్థన్నామస్స భిక్ఖునో చీవరపటిగ్గాహకస్స సమ్ముతి। సో తుణ్హస్స। యస్స నక్ఖమతి। సో భాసేయ్య॥>
    text <సమ్మతో సఙ్ఘేన ఇత్థన్నామో భిక్ఖు చీవరపటిగ్గాహకో॥ ఖమతి సఙ్ఘస్స। తస్మా తుణ్హీ। ఏవమేతం ధారయామీతి॥>
    text <తేన ఖో పన సమయేన చీవరపటిగ్గాహకా భిక్ఖూ చీవరం పటిగ్గహేత్వా తత్థేవ ఉజ్ఝిత్వా పక్కమన్తి॥ చీవరం నస్సతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। పఞ్చహఙ్గేహి సమన్నాగతం భిక్ఖుం చీవరనిదహకం సమ్మన్నితుం యో న ఛన్దాగతిం గచ్ఛేయ్య। న దోసాగతిం గచ్ఛేయ్య। న మోహాగతిం గచ్ఛేయ్య। న భయాగతిం గచ్ఛేయ్య। నిహితానిహితఞ్చ జానేయ్య॥ ఏవఞ్చ పన। భిక్ఖవే। సమ్మన్నితబ్బో॥ పఠమం భిక్ఖు యాచితబ్బో। యాచిత్వా బ్యత్తేన భిక్ఖునా పటిబలేన సఙ్ఘో ఞాపేతబ్బో>
    text <సుణాతు మే। భన్తే। సఙ్ఘో॥ యది సఙ్ఘస్స పత్తకల్లం। సఙ్ఘో ఇత్థన్నామం భిక్ఖుం చీవరనిదహకం సమ్మన్నేయ్య॥ ఏసా ఞత్తి॥ సుణాతు మే। భన్తే। సఙ్ఘో॥ సఙ్ఘో ఇత్థన్నామం భిక్ఖుం చీవరనిదహకం సమ్మన్నతి॥ యస్సాయస్మతో ఖమతి ఇత్థన్నామస్స భిక్ఖునో చీవరనిదహకస్స సమ్ముతి। సో తుణ్హస్స। యస్స నక్ఖమతి। సో భాసేయ్య॥>
    text <సమ్మతో సఙ్ఘేన ఇత్థన్నామో భిక్ఖు చీవరనిదహకో॥ ఖమతి సఙ్ఘస్స। తస్మా తుణ్హీ। ఏవమేతం ధారయామీతి॥>
    stand <చీవరపటిగ్గాహకసమ్ముతికథా నిట్ఠితా॥>
  text <౨౧౪॥ భణ్డాగారసమ్ముతిఆదికథా>
    text <౩౪౩>, <తేన ఖో పన సమయేన చీవరనిదహకో భిక్ఖు మణ్డపేపి రుక్ఖమూలేపి నిబ్బకోసేపి చీవరం నిదహతి। ఉన్దూరేహిపి ఉపచికాహిపి ఖజ్జన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। భణ్డాగారం సమ్మన్నితుం। యం సఙ్ఘో ఆకఙ్ఖతి విహారం వా అడ్ఢయోగం వా పాసాదం వా హమ్మియం వా గుహం వా॥ ఏవఞ్చ పన। భిక్ఖవే। సమ్మన్నితబ్బో॥ బ్యత్తేన భిక్ఖునా పటిబలేన సఙ్ఘో ఞాపేతబ్బో>
    text <సుణాతు మే। భన్తే। సఙ్ఘో॥ యది సఙ్ఘస్స పత్తకల్లం। సఙ్ఘో ఇత్థన్నామం విహారం భణ్డాగారం సమ్మన్నేయ్య॥ ఏసా ఞత్తి॥>
    text <సుణాతు మే। భన్తే। సఙ్ఘో॥ సఙ్ఘో ఇత్థన్నామం విహారం భణ్డాగారం సమ్మన్నతి॥ యస్సాయస్మతో ఖమతి ఇత్థన్నామస్స విహారస్స భణ్డాగారస్స సమ్ముతి। సో తుణ్హస్స। యస్స నక్ఖమతి। సో భాసేయ్య॥>
    text <సమ్మతో సఙ్ఘేన ఇత్థన్నామో విహారో భణ్డాగారం॥ ఖమతి సఙ్ఘస్స। తస్మా తుణ్హీ। ఏవమేతం ధారయామీతి॥>
    text <తేన ఖో పన సమయేన సఙ్ఘస్స భణ్డాగారే చీవరం అగుత్తం హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। పఞ్చహఙ్గేహి సమన్నాగతం భిక్ఖుం భణ్డాగారికం సమ్మన్నితుం యో న ఛన్దాగతిం గచ్ఛేయ్య। న దోసాగతిం గచ్ఛేయ్య। న మోహాగతిం గచ్ఛేయ్య। న భయాగతిం గచ్ఛేయ్య। గుత్తాగుత్తఞ్చ జానేయ్య॥ ఏవఞ్చ పన। భిక్ఖవే। సమ్మన్నితబ్బో॥ పఠమం భిక్ఖు యాచితబ్బో। యాచిత్వా బ్యత్తేన భిక్ఖునా పటిబలేన సఙ్ఘో ఞాపేతబ్బో>
    text <సుణాతు మే। భన్తే। సఙ్ఘో॥ యది సఙ్ఘస్స పత్తకల్లం। సఙ్ఘో ఇత్థన్నామం భిక్ఖుం భణ్డాగారికం సమ్మన్నేయ్య॥ ఏసా ఞత్తి॥>
    text <సుణాతు మే। భన్తే। సఙ్ఘో॥ సఙ్ఘో ఇత్థన్నామం భిక్ఖుం భణ్డాగారికం సమ్మన్నతి॥ యస్సాయస్మతో ఖమతి ఇత్థన్నామస్స భిక్ఖునో భణ్డాగారికస్స సమ్ముతి। సో తుణ్హస్స। యస్స నక్ఖమతి। సో భాసేయ్య॥>
    text <సమ్మతో సఙ్ఘేన ఇత్థన్నామో భిక్ఖు భణ్డాగారికో॥ ఖమతి సఙ్ఘస్స। తస్మా తుణ్హీ। ఏవమేతం ధారయామీతి॥>
    text <తేన ఖో పన సమయేన ఛబ్బగ్గియా భిక్ఖూ భణ్డాగారికం వుట్ఠాపేన్తి॥ భగవతో ఏతమత్థం ఆరోచేసుం॥ న। భిక్ఖవే। భణ్డాగారికో వుట్ఠాపేతబ్బో॥ యో వుట్ఠాపేయ్య। ఆపత్తి దుక్కటస్సాతి॥>
    text <తేన ఖో పన సమయేన సఙ్ఘస్స భణ్డాగారే చీవరం ఉస్సన్నం హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। సమ్ముఖీభూతేన సఙ్ఘేన భాజేతున్తి॥>
    text <తేన ఖో పన సమయేన సఙ్ఘో చీవరం భాజేన్తో కోలాహలం అకాసి॥ భగవతో ఏతమత్థం ఆరోచేసుం॥ అనుజానామి। భిక్ఖవే। పఞ్చహఙ్గేహి సమన్నాగతం భిక్ఖుం చీవరభాజకం సమ్మన్నితుం యో న ఛన్దాగతిం గచ్ఛేయ్య। న దోసాగతిం గచ్ఛేయ్య। న మోహాగతిం గచ్ఛేయ్య। న భయాగతిం గచ్ఛేయ్య। భాజితాభాజితఞ్చ జానేయ్య॥ ఏవఞ్చ పన। భిక్ఖవే। సమ్మన్నితబ్బో॥ పఠమం భిక్ఖు యాచితబ్బో। యాచిత్వా బ్యత్తేన భిక్ఖునా పటిబలేన సఙ్ఘో ఞాపేతబ్బో>
    text <సుణాతు మే। భన్తే। సఙ్ఘో॥ యది సఙ్ఘస్స పత్తకల్లం। సఙ్ఘో ఇత్థన్నామం భిక్ఖుం చీవరభాజకం సమ్మన్నేయ్య॥ ఏసా ఞత్తి॥>
    text <సుణాతు మే। భన్తే। సఙ్ఘో॥ సఙ్ఘో ఇత్థన్నామం భిక్ఖుం చీవరభాజకం సమ్మన్నతి॥ యస్సాయస్మతో ఖమతి ఇత్థన్నామస్స భిక్ఖునో చీవరభాజకస్స సమ్ముతి। సో తుణ్హస్స। యస్స నక్ఖమతి। సో భాసేయ్య॥>
    text <సమ్మతో సఙ్ఘేన ఇత్థన్నామో భిక్ఖు చీవరభాజకో॥ ఖమతి సఙ్ఘస్స। తస్మా తుణ్హీ। ఏవమేతం ధారయామీతి॥>
    text <అథ ఖో చీవరభాజకానం భిక్ఖూనం ఏతదహోసి కథం ను ఖో చీవరం భాజేతబ్బన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। పఠమం ఉచ్చినిత్వా తులయిత్వా వణ్ణావణ్ణం కత్వా భిక్ఖూ గణేత్వా వగ్గం బన్ధిత్వా చీవరపటివీసం ఠపేతున్తి॥>
    text <అథ ఖో చీవరభాజకానం భిక్ఖూనం ఏతదహోసి కథం ను ఖో సామణేరానం చీవరపటివీసో దాతబ్బోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। సామణేరానం ఉపడ్ఢపటివీసం దాతున్తి॥>
    text <తేన ఖో పన సమయేన అఞ్ఞతరో భిక్ఖు సకేన భాగేన ఉత్తరితుకామో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। ఉత్తరన్తస్స సకం భాగం దాతున్తి॥>
    text <తేన ఖో పన సమయేన అఞ్ఞతరో భిక్ఖు అతిరేకభాగేన ఉత్తరితుకామో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అనుక్ఖేపే దిన్నే అతిరేకభాగం దాతున్తి॥>
    text <అథ ఖో చీవరభాజకానం భిక్ఖూనం ఏతదహోసి కథం ను ఖో చీవరపటివీసో దాతబ్బో। ఆగతపటిపాటియా ను ఖో ఉదాహు యథావుడ్ఢన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। వికలకే తోసేత్వా కుసపాతం కాతున్తి॥>
    stand <భణ్డాగారసమ్ముతిఆదికథా నిట్ఠితా॥>
  text <౨౧౫॥ చీవరరజనకథా>
    text <౩౪౪>, <తేన ఖో పన సమయేన భిక్ఖూ ఛకణేనపి పణ్డుమత్తికాయపి చీవరం రజన్తి॥ చీవరం దుబ్బణ్ణం హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। ఛ రజనాని మూలరజనం। ఖన్ధరజనం। తచరజనం। పత్తరజనం। పుప్ఫరజనం। ఫలరజనన్తి॥>
    text <తేన ఖో పన సమయేన భిక్ఖూ సీతుదకాయ చీవరం రజన్తి॥ చీవరం దుగ్గన్ధం హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। రజనం పచితుం చుల్లం రజనకుమ్భిన్తి॥ రజనం ఉత్తరియతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। ఉత్తరాళుమ్పం బన్ధితున్తి॥>
    text <తేన ఖో పన సమయేన భిక్ఖూ న జానన్తి రజనం పక్కం వా అపక్కం వా॥ భగవతో ఏతమత్థం ఆరోచేసుం॥ అనుజానామి। భిక్ఖవే। ఉదకే వా నఖపిట్ఠికాయ వా థేవకం దాతున్తి॥>
    text <తేన ఖో పన సమయేన భిక్ఖూ రజనం ఓరోపేన్తా కుమ్భిం ఆవిఞ్ఛన్తి॥ కుమ్భీ భిజ్జతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। రజనుళుఙ్కం దణ్డకథాలకన్తి॥>
    text <తేన ఖో పన సమయేన భిక్ఖూనం రజనభాజనం న సంవిజ్జతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। రజనకోలమ్బం రజనఘటన్తి॥>
    text <తేన ఖో పన సమయేన భిక్ఖూ పాతియాపి పత్తేపి చీవరం ఓమద్దన్తి॥ చీవరం పరిభిజ్జతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। రజనదోణికన్తి॥>
    text <తేన ఖో పన సమయేన భిక్ఖూ ఛమాయ చీవరం పత్థరన్తి॥ చీవరం పంసుకితం హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। తిణసన్థారకన్తి॥>
    text <తిణసన్థారకో ఉపచికాహి ఖజ్జతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। చీవరవంసం చీవరరజ్జున్తి॥>
    text <మజ్ఝేన లగ్గేన్తి॥ రజనం ఉభతో గలతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। కణ్ణే బన్ధితున్తి॥>
    text <కణ్ణో జీరతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। కణ్ణసుత్తకన్తి॥>
    text <రజనం ఏకతో గలతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। సమ్పరివత్తకం సమ్పరివత్తకం రజేతుం। న చ అచ్ఛిన్నే థేవే పక్కమితున్తి॥>
    text <తేన ఖో పన సమయేన చీవరం పత్థిన్నం హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। ఉదకే ఓసారేతున్తి॥>
    text <తేన ఖో పన సమయేన చీవరం ఫరుసం హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। పాణినా ఆకోటేతున్తి॥>
    text <తేన ఖో పన సమయేన భిక్ఖూ అచ్ఛిన్నకాని చీవరాని ధారేన్తి దన్తకాసావాని॥ మనుస్సా ఉజ్ఝాయన్తి ఖియ్యన్తి విపాచేన్తి సేయ్యథాపి నామ గిహీ కామభోగినోతి॥ భగవతో ఏతమత్థం ఆరోచేసుం॥ న। భిక్ఖవే। అచ్ఛిన్నకాని చీవరాని ధారేతబ్బాని॥ యో ధారేయ్య। ఆపత్తి దుక్కటస్సాతి॥>
    stand <చీవరరజనకథా నిట్ఠితా॥>
  text <౨౧౬॥ ఛిన్నకచీవరానుజాననా>
    text <౩౪౫>, <అథ ఖో భగవా రాజగహే యథాభిరన్తం విహరిత్వా యేన దక్ఖిణాగిరి తేన చారికం పక్కామి॥ అద్దసా ఖో భగవా మగధఖేత్తం అచ్ఛిబద్ధం పాళిబద్ధం మరియాదబద్ధం సిఙ్ఘాటకబద్ధం। దిస్వాన ఆయస్మన్తం ఆనన్దం ఆమన్తేసి పస్ససి నో త్వం। ఆనన్ద। మగధఖేత్తం అచ్ఛిబద్ధం పాళిబద్ధం మరియాదబద్ధం సిఙ్ఘాటకబద్ధన్తి॥ ఏవం। భన్తేతి॥ ఉస్సహసి త్వం। ఆనన్ద। భిక్ఖూనం ఏవరూపాని చీవరాని సంవిదహితున్తి॥ ఉస్సహామి। భగవాతి॥ అథ ఖో భగవా దక్ఖిణాగిరిస్మిం యథాభిరన్తం విహరిత్వా పునదేవ రాజగహం పచ్చాగఞ్ఛి॥ అథ ఖో ఆయస్మా ఆనన్దో సమ్బహులానం భిక్ఖూనం చీవరాని సంవిదహిత్వా యేన భగవా తేనుపసఙ్కమి। ఉపసఙ్కమిత్వా భగవన్తం ఏతదవోచ పస్సతు మే। భన్తే। భగవా చీవరాని సంవిదహితానీతి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి పణ్డితో। భిక్ఖవే। ఆనన్దో। మహాపఞ్ఞో। భిక్ఖవే। ఆనన్దో। యత్ర హి నామ మయా సంఖిత్తేన భాసితస్స విత్థారేన అత్థం ఆజానిస్సతి। కుసిమ్పి నామ కరిస్సతి। అడ్ఢకుసిమ్పి నామ కరిస్సతి। మణ్డలమ్పి నామ కరిస్సతి। అడ్ఢమణ్డలమ్పి నామ కరిస్సతి। వివట్టమ్పి నామ కరిస్సతి। అనువివట్టమ్పి నామ కరిస్సతి। గీవేయ్యకమ్పి నామ కరిస్సతి। జఙ్ఘేయ్యకమ్పి నామ కరిస్సతి। బాహన్తమ్పి నామ కరిస్సతి। ఛిన్నకం భవిస్సతి। సత్థలూఖం సమణసారుప్పం పచ్చత్థికానఞ్చ అనభిచ్ఛితం॥ అనుజానామి। భిక్ఖవే। ఛిన్నకం సఙ్ఘాటిం ఛిన్నకం ఉత్తరాసఙ్గం ఛిన్నకం అన్తరవాసకన్తి॥>
    stand <ఛిన్నకచీవరానుజాననా నిట్ఠితా॥>
  text <౨౧౭॥ తిచీవరానుజాననా>
    text <౩౪౬>, <అథ ఖో భగవా రాజగహే యథాభిరన్తం విహరిత్వా యేన వేసాలీ తేన చారికం పక్కామి॥ అద్దస ఖో భగవా అన్తరా చ రాజగహం అన్తరా చ వేసాలిం అద్ధానమగ్గప్పటిపన్నో సమ్బహులే భిక్ఖూ చీవరేహి ఉబ్భణ్డితే సీసేపి చీవరభిసిం కరిత్వా ఖన్ధేపి చీవరభిసిం కరిత్వా కటియాపి చీవరభిసిం కరిత్వా ఆగచ్ఛన్తే। దిస్వాన భగవతో ఏతదహోసి అతిలహుం ఖో ఇమే మోఘపురిసా చీవరే బాహుల్లాయ ఆవత్తా॥ యంనూనాహం భిక్ఖూనం చీవరే సీమం బన్ధేయ్యం। మరియాదం ఠపేయ్యన్తి॥ అథ ఖో భగవా అనుపుబ్బేన చారికం చరమానో యేన వేసాలీ తదవసరి॥ తత్ర సుదం భగవా వేసాలియం విహరతి గోతమకే చేతియే॥ తేన ఖో పన సమయేన భగవా సీతాసు హేమన్తికాసు రత్తీసు అన్తరట్ఠకాసు హిమపాతసమయే రత్తిం అజ్ఝోకాసే ఏకచీవరో నిసీది॥ న భగవన్తం సీతం అహోసి॥ నిక్ఖన్తే పఠమే యామే సీతం భగవన్తం అహోసి॥ దుతియం భగవా చీవరం పారుపి॥ న భగవన్తం సీతం అహోసి॥ నిక్ఖన్తే మజ్ఝిమే యామే సీతం భగవన్తం అహోసి॥ తతియం భగవా చీవరం పారుపి॥ న భగవన్తం సీతం అహోసి॥ నిక్ఖన్తే పచ్ఛిమే యామే ఉద్ధస్తే అరుణే నన్దిముఖియా రత్తియా సీతం భగవన్తం అహోసి॥ చతుత్థం భగవా చీవరం పారుపి॥ న భగవన్తం సీతం అహోసి॥ అథ ఖో భగవతో ఏతదహోసి యేపి ఖో తే కులపుత్తా ఇమస్మిం ధమ్మవినయే సీతాలుకా సీతభీరుకా తేపి సక్కోన్తి తిచీవరేన యాపేతుం॥ యంనూనాహం భిక్ఖూనం చీవరే సీమం బన్ధేయ్యం। మరియాదం ఠపేయ్యం। తిచీవరం అనుజానేయ్యన్తి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి ఇధాహం। భిక్ఖవే। అన్తరా చ రాజగహం అన్తరా చ వేసాలిం అద్ధానమగ్గప్పటిపన్నో అద్దసం సమ్బహులే భిక్ఖూ చీవరేహి ఉబ్భణ్డితే సీసేపి చీవరభిసిం కరిత్వా ఖన్ధేపి చీవరభిసిం కరిత్వా కటియాపి చీవరభిసిం కరిత్వా ఆగచ్ఛన్తే। దిస్వాన మే ఏతదహోసి అతిలహుం ఖో ఇమే మోఘపురిసా చీవరే బాహుల్లాయ ఆవత్తా॥ యంనూనాహం భిక్ఖూనం చీవరే సీమం బన్ధేయ్యం। మరియాదం ఠపేయ్యన్తి॥ ఇధాహం। భిక్ఖవే। సీతాసు హేమన్తికాసు రత్తీసు అన్తరట్ఠకాసు హిమపాతసమయే రత్తిం అజ్ఝోకాసే ఏకచీవరో నిసీదిం॥ న మం సీతం అహోసి॥ నిక్ఖన్తే పఠమే యామే సీతం మం అహోసి॥ దుతియాహం చీవరం పారుపిం॥ న మం సీతం అహోసి॥ నిక్ఖన్తే మజ్ఝిమే యామే సీతం మం అహోసి॥ తతియాహం చీవరం పారుపిం॥ న మం సీతం అహోసి॥ నిక్ఖన్తే పచ్ఛిమే యామే ఉద్ధస్తే అరుణే నన్దిముఖియా రత్తియా సీతం మం అహోసి॥ చతుత్థాహం చీవరం పారుపిం॥ న మం సీతం అహోసి॥ తస్స మయ్హం। భిక్ఖవే। ఏతదహోసి యేపి ఖో తే కులపుత్తా ఇమస్మిం ధమ్మవినయే సీతాలుకా సీతభీరుకా తేపి సక్కోన్తి తిచీవరేన యాపేతుం॥ యంనూనాహం భిక్ఖూనం చీవరే సీమం బన్ధేయ్యం। మరియాదం ఠపేయ్యం। తిచీవరం అనుజానేయ్యన్తి॥ అనుజానామి। భిక్ఖవే। తిచీవరం దిగుణం సఙ్ఘాటిం। ఏకచ్చియం ఉత్తరాసఙ్గం। ఏకచ్చియం అన్తరవాసకన్తి॥>
    stand <తిచీవరానుజాననా నిట్ఠితా॥>
  text <౨౧౮॥ అతిరేకచీవరకథా>
    text <౩౪౭>, <తేన ఖో పన సమయేన ఛబ్బగ్గియా భిక్ఖూ భగవతా తిచీవరం అనుఞ్ఞాతన్తి అఞ్ఞేనేవ తిచీవరేన గామం పవిసన్తి। అఞ్ఞేన తిచీవరేన ఆరామే అచ్ఛన్తి। అఞ్ఞేన తిచీవరేన నహానం ఓతరన్తి॥ యే తే భిక్ఖూ అప్పిచ్ఛా తే ఉజ్ఝాయన్తి ఖియ్యన్తి విపాచేన్తి కథఞ్హి నామ ఛబ్బగ్గియా భిక్ఖూ అతిరేకచీవరం ధారేస్సన్తీతి॥ అథ ఖో తే భిక్ఖూ భగవతో ఏతమత్థం ఆరోచేసుం॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి న। భిక్ఖవే। అతిరేకచీవరం ధారేతబ్బం॥ యో ధారేయ్య। యథాధమ్మో కారేతబ్బోతి॥>
    text <తేన ఖో పన సమయేన ఆయస్మతో ఆనన్దస్స అతిరేకచీవరం ఉప్పన్నం హోతి॥ ఆయస్మా చ ఆనన్దో తం చీవరం ఆయస్మతో సారిపుత్తస్స దాతుకామో హోతి॥ ఆయస్మా చ సారిపుత్తో సాకేతే విహరతి॥ అథ ఖో ఆయస్మతో ఆనన్దస్స ఏతదహోసి భగవతా సిక్ఖాపదం పఞ్ఞత్తం న అతిరేకచీవరం ధారేతబ్బన్తి॥ ఇదఞ్చ మే అతిరేకచీవరం ఉప్పన్నం॥ అహఞ్చిమం చీవరం ఆయస్మతో సారిపుత్తస్స దాతుకామో॥ ఆయస్మా చ సారిపుత్తో సాకేతే విహరతి॥ కథం ను ఖో మయా పటిపజ్జితబ్బన్తి॥ భగవతో ఏతమత్థం ఆరోచేసి॥ కీవచిరం పనానన్ద। సారిపుత్తో ఆగచ్ఛిస్సతీతి॥ నవమం వా। భగవా। దివసం। దసమం వాతి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। దసాహపరమం అతిరేకచీవరం ధారేతున్తి॥>
    text <తేన ఖో పన సమయేన భిక్ఖూనం అతిరేకచీవరం ఉప్పన్నం హోతి॥ అథ ఖో భిక్ఖూనం ఏతదహోసి కథం ను ఖో అమ్హేహి అతిరేకచీవరే పటిపజ్జితబ్బన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అతిరేకచీవరం వికప్పేతున్తి॥>
    text <౩౪౮>, <అథ ఖో భగవా వేసాలియం యథాభిరన్తం విహరిత్వా యేన బారాణసీ తేన చారికం పక్కామి॥ అనుపుబ్బేన చారికం చరమానో యేన బారాణసీ తదవసరి॥ తత్ర సుదం భగవా బారాణసియం విహరతి ఇసిపతనే మిగదాయే॥ తేన ఖో పన సమయేన అఞ్ఞతరస్స భిక్ఖునో అన్తరవాసకో ఛిద్దో హోతి॥ అథ ఖో తస్స భిక్ఖునో ఏతదహోసి భగవతా తిచీవరం అనుఞ్ఞాతం దిగుణా సఙ్ఘాటి। ఏకచ్చియో ఉత్తరాసఙ్గో। ఏకచ్చియో అన్తరవాసకో॥ అయఞ్చ మే అన్తరవాసకో ఛిద్దో॥ యంనూనాహం అగ్గళం అచ్ఛుపేయ్యం। సమన్తతో దుపట్టం భవిస్సతి। మజ్ఝే ఏకచ్చియన్తి॥ అథ ఖో సో భిక్ఖు అగ్గళం అచ్ఛుపేసి॥ అద్దసా ఖో భగవా సేనాసనచారికం ఆహిణ్డన్తో తం భిక్ఖుం అగ్గళం అచ్ఛుపేన్తం। దిస్వాన యేన సో భిక్ఖు తేనుపసఙ్కమి। ఉపసఙ్కమిత్వా తం భిక్ఖుం ఏతదవోచ కిం త్వం। భిక్ఖు। కరోసీతి॥ అగ్గళం। భగవా। అచ్ఛుపేమీతి॥ సాధు సాధు। భిక్ఖు। సాధు ఖో త్వం। భిక్ఖు। అగ్గళం అచ్ఛుపేసీతి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। అహతానం దుస్సానం అహతకప్పానం దిగుణం సఙ్ఘాటిం। ఏకచ్చియం ఉత్తరాసఙ్గం। ఏకచ్చియం అన్తరవాసకం। ఉతుద్ధటానం దుస్సానం చతుగ్గుణం సఙ్ఘాటిం। దిగుణం ఉత్తరాసఙ్గం। దిగుణం అన్తరవాసకం। పంసుకూలే యావదత్థం। పాపణికే ఉస్సాహో కరణీయో॥ అనుజానామి। భిక్ఖవే। అగ్గళం తున్నం ఓవట్టికం కణ్డుసకం దళ్హీకమ్మన్తి॥>
    stand <అతిరేకచీవరకథా నిట్ఠితా॥>
  text <౨౧౯॥ విసాఖావత్థు>
    text <౩౪౯>, <అథ ఖో భగవా బారాణసియం యథాభిరన్తం విహరిత్వా యేన సావత్థి తేన చారికం పక్కామి॥ అనుపుబ్బేన చారికం చరమానో యేన సావత్థి తదవసరి॥ తత్ర సుదం భగవా సావత్థియం విహరతి జేతవనే అనాథపిణ్డికస్స ఆరామే॥ అథ ఖో విసాఖా మిగారమాతా యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నం ఖో విసాఖం మిగారమాతరం భగవా ధమ్మియా కథాయ సన్దస్సేసి సమాదపేసి సముత్తేజేసి సమ్పహంసేసి॥ అథ ఖో విసాఖా మిగారమాతా। భగవతా ధమ్మియా కథాయ సన్దస్సితా సమాదపితా సముత్తేజితా సమ్పహంసితా। భగవన్తం ఏతదవోచ అధివాసేతు మే। భన్తే। భగవా స్వాతనాయ భత్తం సద్ధిం భిక్ఖుసఙ్ఘేనాతి॥ అధివాసేసి భగవా తుణ్హీభావేన॥ అథ ఖో విసాఖా మిగారమాతా భగవతో అధివాసనం విదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥>
    text <తేన ఖో పన సమయేన తస్సా రత్తియా అచ్చయేన చాతుద్దీపికో మహామేఘో పావస్సి॥ అథ ఖో భగవా భిక్ఖూ ఆమన్తేసి యథా। భిక్ఖవే। జేతవనే వస్సతి ఏవం చతూసు దీపేసు వస్సతి॥ ఓవస్సాపేథ। భిక్ఖవే। కాయం॥ అయం పచ్ఛిమకో చాతుద్దీపికో మహామేఘోతి॥ ఏవం। భన్తేతి ఖో తే భిక్ఖూ భగవతో పటిస్సుణిత్వా నిక్ఖిత్తచీవరా కాయం ఓవస్సాపేన్తి॥ అథ ఖో విసాఖా మిగారమాతా పణీతం ఖాదనీయం భోజనీయం పటియాదాపేత్వా దాసిం ఆణాపేసి గచ్ఛ। జే॥ ఆరామం గన్త్వా కాలం ఆరోచేహి కాలో। భన్తే। నిట్ఠితం భత్తన్తి॥ ఏవం। అయ్యేతి ఖో సా దాసీ విసాఖాయ మిగారమాతుయా పటిస్సుణిత్వా ఆరామం గన్త్వా అద్దస భిక్ఖూ నిక్ఖిత్తచీవరే కాయం ఓవస్సాపేన్తే। దిస్వాన నత్థి ఆరామే భిక్ఖూ। ఆజీవకా కాయం ఓవస్సాపేన్తీతి యేన విసాఖా మిగారమాతా తేనుపసఙ్కమి। ఉపసఙ్కమిత్వా విసాఖం మిగారమాతరం ఏతదవోచ నత్థయ్యే। ఆరామే భిక్ఖూ। ఆజీవకా కాయం ఓవస్సాపేన్తీతి॥ అథ ఖో విసాఖాయ మిగారమాతుయా పణ్డితాయ వియత్తాయ మేధావినియా ఏతదహోసి నిస్సంసయం ఖో అయ్యా నిక్ఖిత్తచీవరా కాయం ఓవస్సాపేన్తి॥ సాయం బాలా మఞ్ఞిత్థ నత్థి ఆరామే భిక్ఖూ। ఆజీవకా కాయం ఓవస్సాపేన్తీతి। పున దాసిం ఆణాపేసి గచ్ఛ। జే॥ ఆరామం గన్త్వా కాలం ఆరోచేహి కాలో। భన్తే। నిట్ఠితం భత్తన్తి॥ అథ ఖో తే భిక్ఖూ గత్తాని సీతిం కరిత్వా కల్లకాయా చీవరాని గహేత్వా యథావిహారం పవిసింసు॥ అథ ఖో సా దాసీ ఆరామం గన్త్వా భిక్ఖూ అపస్సన్తీ నత్థి ఆరామే భిక్ఖూ। సుఞ్ఞో ఆరామోతి యేన విసాఖా మిగారమాతా తేనుపసఙ్కమి। ఉపసఙ్కమిత్వా విసాఖం మిగారమాతరం ఏతదవోచ నత్థయ్యే। ఆరామే భిక్ఖూ। సుఞ్ఞో ఆరామోతి॥ అథ ఖో విసాఖాయ మిగారమాతుయా పణ్డితాయ వియత్తాయ మేధావినియా ఏతదహోసి నిస్సంసయం ఖో అయ్యా గత్తాని సీతిం కరిత్వా కల్లకాయా చీవరాని గహేత్వా యథావిహారం పవిట్ఠా॥ సాయం బాలా మఞ్ఞిత్థ నత్థి ఆరామే భిక్ఖూ। సుఞ్ఞో ఆరామోతి। పున దాసిం ఆణాపేసి గచ్ఛ। జే॥ ఆరామం గన్త్వా కాలం ఆరోచేహి కాలో। భన్తే। నిట్ఠితం భత్తన్తి॥>
    text <౩౫౦>, <అథ ఖో భగవా భిక్ఖూ ఆమన్తేసి సన్దహథ। భిక్ఖవే। పత్తచీవరం। కాలో భత్తస్సాతి॥ ఏవం। భన్తేతి ఖో తే భిక్ఖూ భగవతో పచ్చస్సోసుం॥ అథ ఖో భగవా పుబ్బణ్హసమయం నివాసేత్వా పత్తచీవరమాదాయ సేయ్యథాపి నామ బలవా పురిసో సమ్మిఞ్జితం వా బాహం పసారేయ్య। పసారితం వా బాహం సమిఞ్జేయ్య। ఏవమేవ జేతవనే అన్తరహితో విసాఖాయ మిగారమాతుయా కోట్ఠకే పాతురహోసి॥ నిసీది భగవా పఞ్ఞత్తే ఆసనే సద్ధిం భిక్ఖుసఙ్ఘేన॥ అథ ఖో విసాఖా మిగారమాతా అచ్ఛరియం వత భో॥ అబ్భుతం వత భో॥ తథాగతస్స మహిద్ధికతా మహానుభావతా। యత్ర హి నామ జణ్ణుకమత్తేసుపి ఓఘేసు పవత్తమానేసు। కటిమత్తేసుపి ఓఘేసు పవత్తమానేసు। న హి నామ ఏకభిక్ఖుస్సపి పాదా వా చీవరాని వా అల్లాని భవిస్సన్తీతి హట్ఠా ఉదగ్గా బుద్ధప్పముఖం భిక్ఖుసఙ్ఘం పణీతేన ఖాదనీయేన భోజనీయేన సహత్థా సన్తప్పేత్వా సమ్పవారేత్వా భగవన్తం భుత్తావిం ఓనీతపత్తపాణిం ఏకమన్తం నిసీది॥ ఏకమన్తం నిసిన్నా ఖో విసాఖా మిగారమాతా భగవన్తం ఏతదవోచ అట్ఠాహం। భన్తే। భగవన్తం వరాని యాచామీతి॥ అతిక్కన్తవరా ఖో। విసాఖే। తథాగతాతి॥ యాని చ। భన్తే। కప్పియాని యాని చ అనవజ్జానీతి॥ వదేహి। విసాఖేతి॥ ఇచ్ఛామహం। భన్తే। సఙ్ఘస్స యావజీవం వస్సికసాటికం దాతుం। ఆగన్తుకభత్తం దాతుం। గమికభత్తం దాతుం। గిలానభత్తం దాతుం। గిలానుపట్ఠాకభత్తం దాతుం। గిలానభేసజ్జం దాతుం। ధువయాగుం దాతుం। భిక్ఖునిసఙ్ఘస్స ఉదకసాటికం దాతున్తి॥ కిం పన త్వం। విసాఖే। అత్థవసం సమ్పస్సమానా తథాగతం అట్ఠ వరాని యాచసీతి॥>
    text <ఇధాహం। భన్తే। దాసిం ఆణాపేసిం గచ్ఛ। జే॥ ఆరామం గన్త్వా కాలం ఆరోచేహి కాలో। భన్తే। నిట్ఠితం భత్తన్తి॥ అథ ఖో సా। భన్తే। దాసీ ఆరామం గన్త్వా అద్దస భిక్ఖూ నిక్ఖిత్తచీవరే కాయం ఓవస్సాపేన్తే। దిస్వాన నత్థి ఆరామే భిక్ఖూ। ఆజీవకా కాయం ఓవస్సాపేన్తీతి యేనాహం తేనుపసఙ్కమి। ఉపసఙ్కమిత్వా మం ఏతదవోచ నత్థయ్యే। ఆరామే భిక్ఖూ। ఆజీవకా కాయం ఓవస్సాపేన్తీతి॥ అసుచి। భన్తే। నగ్గియం జేగుచ్ఛం పటికూలం॥ ఇమాహం। భన్తే। అత్థవసం సమ్పస్సమానా ఇచ్ఛామి సఙ్ఘస్స యావజీవం వస్సికసాటికం దాతుం॥>
    text <పున చపరం। భన్తే। ఆగన్తుకో భిక్ఖు న వీథికుసలో న గోచరకుసలో కిలన్తో పిణ్డాయ చరతి॥ సో మే ఆగన్తుకభత్తం భుఞ్జిత్వా వీథికుసలో గోచరకుసలో అకిలన్తో పిణ్డాయ చరిస్సతి॥ ఇమాహం। భన్తే। అత్థవసం సమ్పస్సమానా ఇచ్ఛామి సఙ్ఘస్స యావజీవం ఆగన్తుకభత్తం దాతుం॥>
    text <పున చపరం। భన్తే। గమికో భిక్ఖు అత్తనో భత్తం పరియేసమానో సత్థా వా విహాయిస్సతి। యత్థ వా వాసం గన్తుకామో భవిస్సతి తత్థ వికాలే ఉపగచ్ఛిస్సతి। కిలన్తో అద్ధానం గమిస్సతి॥ సో మే గమికభత్తం భుఞ్జిత్వా సత్థా న విహాయిస్సతి। యత్థ వాసం గన్తుకామో భవిస్సతి తత్థ కాలే ఉపగచ్ఛిస్సతి। అకిలన్తో అద్ధానం గమిస్సతి॥ ఇమాహం। భన్తే। అత్థవసం సమ్పస్సమానా ఇచ్ఛామి సఙ్ఘస్స యావజీవం గమికభత్తం దాతుం॥>
    text <పున చపరం। భన్తే। గిలానస్స భిక్ఖునో సప్పాయాని భోజనాని అలభన్తస్స ఆబాధో వా అభివడ్ఢిస్సతి। కాలంకిరియా వా భవిస్సతి॥ తస్స మే గిలానభత్తం భుత్తస్స ఆబాధో న అభివడ్ఢిస్సతి। కాలంకిరియా న భవిస్సతి॥ ఇమాహం। భన్తే। అత్థవసం సమ్పస్సమానా ఇచ్ఛామి సఙ్ఘస్స యావజీవం గిలానభత్తం దాతుం॥ పున చపరం। భన్తే। గిలానుపట్ఠాకో భిక్ఖు అత్తనో భత్తం పరియేసమానో గిలానస్స ఉస్సూరే భత్తం నీహరిస్సతి। భత్తచ్ఛేదం కరిస్సతి॥ సో మే గిలానుపట్ఠాకభత్తం భుఞ్జిత్వా గిలానస్స కాలేన భత్తం నీహరిస్సతి। భత్తచ్ఛేదం న కరిస్సతి॥ ఇమాహం। భన్తే। అత్థవసం సమ్పస్సమానా ఇచ్ఛామి సఙ్ఘస్స యావజీవం గిలానుపట్ఠాకభత్తం దాతుం॥>
    text <పున చపరం। భన్తే। గిలానస్స భిక్ఖునో సప్పాయాని భేసజ్జాని అలభన్తస్స ఆబాధో వా అభివడ్ఢిస్సతి। కాలంకిరియా వా భవిస్సతి॥ తస్స మే గిలానభేసజ్జం పరిభుత్తస్స ఆబాధో న అభివడ్ఢిస్సతి। కాలంకిరియా న భవిస్సతి॥ ఇమాహం। భన్తే। అత్థవసం సమ్పస్సమానా ఇచ్ఛామి సఙ్ఘస్స యావజీవం గిలానభేసజ్జం దాతుం॥>
    text <పున చపరం। భన్తే। భగవతా అన్ధకవిన్దే దసానిసంసే సమ్పస్సమానేన యాగు అనుఞ్ఞాతా॥ త్యాహం। భన్తే। ఆనిసంసే సమ్పస్సమానా ఇచ్ఛామి సఙ్ఘస్స యావజీవం ధువయాగుం దాతుం॥>
    text <ఇధ। భన్తే। భిక్ఖునియో అచిరవతియా నదియా వేసియాహి సద్ధిం నగ్గా ఏకతిత్థే నహాయన్తి॥ తా। భన్తే। వేసియా భిక్ఖునియో ఉప్పణ్డేసుం కిం ను ఖో నామ తుమ్హాకం। అయ్యే। దహరానం బ్రహ్మచరియం చిణ్ణేన। నను నామ కామా పరిభుఞ్జితబ్బా। యదా జిణ్ణా భవిస్సథ తదా బ్రహ్మచరియం చరిస్సథ॥ ఏవం తుమ్హాకం ఉభో అత్థా పరిగ్గహితా భవిస్సన్తీతి॥ తా। భన్తే। భిక్ఖునియో వేసియాహి ఉప్పణ్డియమానా మఙ్కూ అహేసుం॥ అసుచి। భన్తే। మాతుగామస్స నగ్గియం జేగుచ్ఛం పటికూలం॥ ఇమాహం। భన్తే। అత్థవసం సమ్పస్సమానా ఇచ్ఛామి భిక్ఖునిసఙ్ఘస్స యావజీవం ఉదకసాటికం దాతున్తి॥>
    text <౩౫౧>, <కిం పన త్వం। విసాఖే। ఆనిసంసం సమ్పస్సమానా తథాగతం అట్ఠ వరాని యాచసీతి॥ ఇధ। భన్తే। దిసాసు వస్సంవుట్ఠా భిక్ఖూ సావత్థిం ఆగచ్ఛిస్సన్తి భగవన్తం దస్సనాయ॥ తే భగవన్తం ఉపసఙ్కమిత్వా పుచ్ఛిస్సన్తి ఇత్థన్నామో। భన్తే। భిక్ఖు కాలఙ్కతో। తస్స కా గతి కో అభిసమ్పరాయోతి॥ తం భగవా బ్యాకరిస్సతి సోతాపత్తిఫలే వా సకదాగామిఫలే వా అనాగామిఫలే వా అరహత్తే వా॥ త్యాహం ఉపసఙ్కమిత్వా పుచ్ఛిస్సామి ఆగతపుబ్బా ను ఖో। భన్తే। తేన అయ్యేన సావత్థీతి॥ సచే మే వక్ఖన్తి ఆగతపుబ్బా తేన భిక్ఖునా సావత్థీతి నిట్ఠమేత్థ గచ్ఛిస్సామి నిస్సంసయం మే పరిభుత్తం తేన అయ్యేన వస్సికసాటికా వా ఆగన్తుకభత్తం వా గమికభత్తం వా గిలానభత్తం వా గిలానుపట్ఠాకభత్తం వా గిలానభేసజ్జం వా ధువయాగు వాతి॥ తస్సా మే తదనుస్సరన్తియా పాముజ్జం జాయిస్సతి। పముదితాయ పీతి జాయిస్సతి। పీతిమనాయ కాయో పస్సమ్భిస్సతి। పస్సద్ధకాయా సుఖం వేదియిస్సామి। సుఖినియా చిత్తం సమాధియిస్సతి॥ సా మే భవిస్సతి ఇన్ద్రియభావనా బలభావనా బోజ్ఝఙ్గభావనా॥ ఇమాహం। భన్తే। ఆనిసంసం సమ్పస్సమానా తథాగతం అట్ఠ వరాని యాచామీతి॥ సాధు సాధు। విసాఖే। సాధు ఖో త్వం। విసాఖే। ఇమం ఆనిసంసం సమ్పస్సమానా తథాగతం అట్ఠ వరాని యాచసి॥ అనుజానామి తే। విసాఖే। అట్ఠ వరానీతి॥ అథ ఖో భగవా విసాఖం మిగారమాతరం ఇమాహి గాథాహి అనుమోది>
    block
      text <యా అన్నపానం దదతిప్పమోదితా।>
      text <సీలూపపన్నా సుగతస్స సావికా।>
      text <దదాతి దానం అభిభుయ్య మచ్ఛరం।>
      text <సోవగ్గికం సోకనుదం సుఖావహం॥>
      text <దిబ్బం సా లభతే ఆయుం।>
      text <ఆగమ్మ మగ్గం విరజం అనఙ్గణం।>
      text <సా పుఞ్ఞకామా సుఖినీ అనామయా।>
      text <సగ్గమ్హి కాయమ్హి చిరం పమోదతీతి॥>
      text <రాజగహకో నేగమో। దిస్వా వేసాలియం గణిం।>
      text <పున రాజగహం గన్త్వా। రఞ్ఞో తం పటివేదయి॥>
      text <పుత్తో సాలవతికాయ। అభయస్స హి అత్రజో।>
      text <జీవతీతి కుమారేన। సఙ్ఖాతో జీవకో ఇతి॥>
      text <సో హి తక్కసీలం గన్త్వా। ఉగ్గహేత్వా మహాభిసో।>
      text <సత్తవస్సికఆబాధం। నత్థుకమ్మేన నాసయి॥>
      text <రఞ్ఞో భగన్దలాబాధం। ఆలేపేన అపాకడ్ఢి।>
      text <మమఞ్చ ఇత్థాగారఞ్చ। బుద్ధసఙ్ఘం చుపట్ఠహి॥>
      text <రాజగహకో చ సేట్ఠి। అన్తగణ్ఠి తికిచ్ఛితం।>
      text <పజ్జోతస్స మహారోగం। ఘతపానేన నాసయి॥>
      text <అధికారఞ్చ సివేయ్యం। అభిసన్నం సినేహతి।>
      text <తీహి ఉప్పలహత్థేహి। సమత్తింసవిరేచనం॥>
      text <పకతత్తం వరం యాచి। సివేయ్యఞ్చ పటిగ్గహి।>
      text <చీవరఞ్చ గిహిదానం। అనుఞ్ఞాసి తథాగతో॥>
      text <రాజగహే జనపదే బహుం। ఉప్పజ్జి చీవరం।>
      text <పావారో కోసియఞ్చేవ। కోజవో అడ్ఢకాసికం॥>
      text <ఉచ్చావచా చ సన్తుట్ఠి। నాగమేసాగమేసుం చ।>
      text <పఠమం పచ్ఛా సదిసా। కతికా చ పటిహరుం॥>
      text <భణ్డాగారం అగుత్తఞ్చ। వుట్ఠాపేన్తి తథేవ చ।>
      text <ఉస్సన్నం కోలాహలఞ్చ। కథం భాజే కథం దదే॥>
      text <సకాతిరేకభాగేన। పటివీసో కథం దదే।>
      text <ఛకణేన సీతుదకా। ఉత్తరితు న జానరే॥>
      text <ఆరోపేన్తా భాజనఞ్చ। పాతియా చ ఛమాయ చ।>
      text <ఉపచికామజ్ఝే జీరన్తి। ఏకతో పత్థిన్నేన చ॥>
      text <ఫరుసాచ్ఛిన్నచ్ఛిబన్ధా। అద్దసాసి ఉబ్భణ్డితే।>
      text <వీమంసిత్వా సక్యముని। అనుఞ్ఞాసి తిచీవరం॥>
      text <అఞ్ఞేన అతిరేకేన। ఉప్పజ్జి ఛిద్దమేవ చ।>
      text <చాతుద్దీపో వరం యాచి। దాతుం వస్సికసాటికం॥>
      text <ఆగన్తుగమిగిలానం। ఉపట్ఠాకఞ్చ భేసజ్జం।>
      text <ధువం ఉదకసాటిఞ్చ। పణీతం అతిఖుద్దకం॥>
      text <థుల్లకచ్ఛుముఖం ఖోమం। పరిపుణ్ణం అధిట్ఠానం।>
      text <పచ్ఛిమం కతో గరుకో। వికణ్ణో సుత్తమోకిరి॥>
      text <లుజ్జన్తి నప్పహోన్తి। చ అన్వాధికం బహూని చ।>
      text <అన్ధవనే అస్సతియా। ఏకో వస్సం ఉతుమ్హి చ॥>
      text <ద్వే భాతుకా రాజగహే। ఉపనన్దో పున ద్విసు।>
      text <కుచ్ఛివికారో గిలానో। ఉభో చేవ గిలానకా॥>
      text <నగ్గా కుసా వాకచీరం। ఫలకో కేసకమ్బలం।>
      text <వాళఉలూకపక్ఖఞ్చ। అజినం అక్కనాళకం॥>
      text <పోత్థకం నీలపీతఞ్చ। లోహితం మఞ్జిట్ఠేన చ।>
      text <కణ్హా మహారఙ్గనామ। అచ్ఛిన్నదసికా తథా॥>
      text <దీఘపుప్ఫఫణదసా। కఞ్చుతిరీటవేఠనం।>
      text <అనుప్పన్నే పక్కమతి। సఙ్ఘో భిజ్జతి తావదే॥>
      text <పక్ఖే దదన్తి సఙ్ఘస్స। ఆయస్మా రేవతో పహి।>
      text <విస్సాసగాహాధిట్ఠాతి। అట్ఠ చీవరమాతికాతి॥>
    text <౩౫౨>, <అథ ఖో భగవా విసాఖం మిగారమాతరం ఇమాహి గాథాహి అనుమోదిత్వా ఉట్ఠాయాసనా పక్కామి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। వస్సికసాటికం। ఆగన్తుకభత్తం। గమికభత్తం। గిలానభత్తం। గిలానుపట్ఠాకభత్తం। గిలానభేసజ్జం। ధువయాగుం। భిక్ఖునిసఙ్ఘస్స ఉదకసాటికన్తి॥>
    stand <విసాఖావత్థు నిట్ఠితం॥>
    stand <విసాఖాభాణవారో నిట్ఠితో॥>
  text <౨౨౦॥ నిసీదనాదిఅనుజాననా>
    text <౩౫౩>, <తేన ఖో పన సమయేన భిక్ఖూ పణీతాని భోజనాని భుఞ్జిత్వా ముట్ఠస్సతీ అసమ్పజానా నిద్దం ఓక్కమన్తి॥ తేసం ముట్ఠస్సతీనం అసమ్పజానానం నిద్దం ఓక్కమన్తానం సుపినన్తేన అసుచి ముచ్చతి। సేనాసనం అసుచినా మక్ఖియతి॥ అథ ఖో భగవా ఆయస్మతా ఆనన్దేన పచ్ఛాసమణేన సేనాసనచారికం ఆహిణ్డన్తో అద్దస సేనాసనం అసుచినా మక్ఖితం। దిస్వాన ఆయస్మన్తం ఆనన్దం ఆమన్తేసి కిం ఏతం। ఆనన్ద। సేనాసనం మక్ఖితన్తి॥ ఏతరహి। భన్తే। భిక్ఖూ పణీతాని భోజనాని భుఞ్జిత్వా ముట్ఠస్సతీ అసమ్పజానా నిద్దం ఓక్కమన్తి॥ తేసం ముట్ఠస్సతీనం అసమ్పజానానం నిద్దం ఓక్కమన్తానం సుపినన్తేన అసుచి ముచ్చతి। తయిదం। భగవా। సేనాసనం అసుచినా మక్ఖితన్తి॥ ఏవమేతం। ఆనన్ద। ఏవమేతం। ఆనన్ద॥ ముచ్చతి హి। ఆనన్ద। ముట్ఠస్సతీనం అసమ్పజానానం నిద్దం ఓక్కమన్తానం సుపినన్తేన అసుచి॥ యే తే। ఆనన్ద। భిక్ఖూ ఉపట్ఠితస్సతీ సమ్పజానా నిద్దం ఓక్కమన్తి। తేసం అసుచి న ముచ్చతి॥ యేపి తే। ఆనన్ద। పుథుజ్జనా కామేసు వీతరాగా। తేసమ్పి అసుచి న ముచ్చతి॥ అట్ఠానమేతం। ఆనన్ద। అనవకాసో యం అరహతో అసుచి ముచ్చేయ్యాతి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి ఇధాహం। భిక్ఖవే। ఆనన్దేన పచ్ఛాసమణేన సేనాసనచారికం ఆహిణ్డన్తో అద్దసం సేనాసనం అసుచినా మక్ఖితం। దిస్వాన ఆనన్దం ఆమన్తేసిం కిం ఏతం। ఆనన్ద। సేనాసనం మక్ఖితన్తి॥ ఏతరహి। భన్తే। భిక్ఖూ పణీతాని భోజనాని భుఞ్జిత్వా ముట్ఠస్సతీ అసమ్పజానా నిద్దం ఓక్కమన్తి॥ తేసం ముట్ఠస్సతీనం అసమ్పజానానం నిద్దం ఓక్కమన్తానం సుపినన్తేన అసుచి ముచ్చతి। తయిదం। భగవా। సేనాసనం అసుచినా మక్ఖితన్తి॥ ఏవమేతం। ఆనన్ద। ఏవమేతం। ఆనన్ద। ముచ్చతి హి। ఆనన్ద। ముట్ఠస్సతీనం అసమ్పజానానం నిద్దం ఓక్కమన్తానం సుపినన్తేన అసుచి॥ యే తే। ఆనన్ద। భిక్ఖూ ఉపట్ఠితస్సతీ సమ్పజానా నిద్దం ఓక్కమన్తి। తేసం అసుచి న ముచ్చతి॥ యేపి తే। ఆనన్ద। పుథుజ్జనా కామేసు వీతరాగా తేసమ్పి అసుచి న ముచ్చతి॥ అట్ఠానమేతం। ఆనన్ద। అనవకాసో యం అరహతో అసుచి ముచ్చేయ్యాతి॥>
    text <పఞ్చిమే। భిక్ఖవే। ఆదీనవా ముట్ఠస్సతిస్స అసమ్పజానస్స నిద్దం ఓక్కమతో దుక్ఖం సుపతి। దుక్ఖం పటిబుజ్ఝతి। పాపకం సుపినం పస్సతి। దేవతా న రక్ఖన్తి। అసుచి ముచ్చతి॥ ఇమే ఖో। భిక్ఖవే। పఞ్చ ఆదీనవా ముట్ఠస్సతిస్స అసమ్పజానస్స నిద్దం ఓక్కమతో॥>
    text <పఞ్చిమే। భిక్ఖవే। ఆనిసంసా ఉపట్ఠితస్సతిస్స సమ్పజానస్స నిద్దం ఓక్కమతో సుఖం సుపతి। సుఖం పటిబుజ్ఝతి। న పాపకం సుపినం పస్సతి। దేవతా రక్ఖన్తి। అసుచి న ముచ్చతి॥ ఇమే ఖో। భిక్ఖవే। పఞ్చ ఆనిసంసా ఉపట్ఠితస్సతిస్స సమ్పజానస్స నిద్దం ఓక్కమతో॥>
    text <అనుజానామి। భిక్ఖవే। కాయగుత్తియా చీవరగుత్తియా సేనాసనగుత్తియా నిసీదనన్తి॥>
    text <తేన ఖో పన సమయేన అతిఖుద్దకం నిసీదనం న సబ్బం సేనాసనం సంగోపేతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। యావమహన్తం పచ్చత్థరణం ఆకఙ్ఖతి తావమహన్తం పచ్చత్థరణం కాతున్తి॥>
    text <౩౫౪>, <తేన ఖో పన సమయేన ఆయస్మతో ఆనన్దస్స ఉపజ్ఝాయస్స ఆయస్మతో బేలట్ఠసీసస్స థుల్లకచ్ఛాబాధో హోతి॥ తస్స లసికాయ చీవరాని కాయే లగ్గన్తి॥ తాని భిక్ఖూ ఉదకేన తేమేత్వా తేమేత్వా అపకడ్ఢన్తి॥ అద్దసా ఖో భగవా సేనాసనచారికం ఆహిణ్డన్తో తే భిక్ఖూ తాని చీవరాని ఉదకేన తేమేత్వా తేమేత్వా అపకడ్ఢన్తే। దిస్వాన యేన తే భిక్ఖూ తేనుపసఙ్కమి। ఉపఙ్కమిత్వా తే భిక్ఖూ ఏతదవోచ కిం ఇమస్స। భిక్ఖవే। భిక్ఖునో ఆబాధోతి॥ ఇమస్స। భన్తే। ఆయస్మతో థుల్లకచ్ఛాబాధో॥ లసికాయ చీవరాని కాయే లగ్గన్తి॥ తాని మయం ఉదకేన తేమేత్వా తేమేత్వా అపకడ్ఢామాతి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। యస్స కణ్డు వా పిళకా వా అస్సావో వా థుల్లకచ్ఛు వా ఆబాధో కణ్డుప్పటిచ్ఛాదిన్తి॥>
    text <౩౫౫>, <అథ ఖో విసాఖా మిగారమాతా ముఖపుఞ్ఛనచోళం ఆదాయ యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నా ఖో విసాఖా మిగారమాతా భగవన్తం ఏతదవోచ పటిగ్గణ్హాతు మే। భన్తే। భగవా ముఖపుఞ్ఛనచోళం। యం మమస్స దీఘరత్తం హితాయ సుఖాయాతి॥ పటిగ్గహేసి భగవా ముఖపుఞ్ఛనచోళం॥ అథ ఖో భగవా విసాఖం మిగారమాతరం ధమ్మియా కథాయ సన్దస్సేసి సమాదపేసి సముత్తేజేసి సమ్పహంసేసి॥ అథ ఖో విసాఖా మిగారమాతా భగవతా ధమ్మియా కథాయ సన్దస్సితా సమాదపితా సముత్తేజితా సమ్పహంసితా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। ముఖపుఞ్ఛనచోళకన్తి॥>
    text <౩౫౬>, <తేన ఖో పన సమయేన రోజో మల్లో ఆయస్మతో ఆనన్దస్స సహాయో హోతి॥ రోజస్స మల్లస్స ఖోమపిలోతికా ఆయస్మతో ఆనన్దస్స హత్థే నిక్ఖిత్తా హోతి॥ ఆయస్మతో చ ఆనన్దస్స ఖోమపిలోతికాయ అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। పఞ్చహఙ్గేహి సమన్నాగతస్స విస్సాసం గహేతుం సన్దిట్ఠో చ హోతి। సమ్భత్తో చ। ఆలపితో చ। జీవతి చ। జానాతి చ। గహితే మే అత్తమనో భవిస్సతీతి॥ అనుజానామి। భిక్ఖవే। ఇమేహి పఞ్చహఙ్గేహి సమన్నాగతస్స విస్సాసం గహేతున్తి॥>
    text <౩౫౭>, <తేన ఖో పన సమయేన భిక్ఖూనం పరిపుణ్ణం హోతి తిచీవరం॥ అత్థో చ హోతి పరిస్సావనేహిపి థవికాహిపి॥ భగవతో ఏతమత్థం ఆరోచేసుం॥ అనుజానామి। భిక్ఖవే। పరిక్ఖారచోళకన్తి॥>
    stand <నిసీదనాదిఅనుజాననా నిట్ఠితా॥>
  text <౨౨౧॥ పచ్ఛిమవికప్పనుపగచీవరాదికథా>
    text <౩౫౮>, <అథ ఖో భిక్ఖూనం ఏతదహోసి యాని తాని భగవతా అనుఞ్ఞాతాని తిచీవరన్తి వా వస్సికసాటికాతి వా నిసీదనన్తి వా పచ్చత్థరణన్తి వా కణ్డుప్పటిచ్ఛాదీతి వా ముఖపుఞ్ఛనచోళన్తి వా పరిక్ఖారచోళన్తి వా। సబ్బాని తాని అధిట్ఠాతబ్బాని ను ఖో। ఉదాహు। వికప్పేతబ్బానీతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। తిచీవరం అధిట్ఠాతుం న వికప్పేతుం। వస్సికసాటికం వస్సానం చాతుమాసం అధిట్ఠాతుం। తతో పరం వికప్పేతుం। నిసీదనం అధిట్ఠాతుం న వికప్పేతుం। పచ్చత్థరణం అధిట్ఠాతుం న వికప్పేతుం। కణ్డుప్పటిచ్ఛాదిం యావఆబాధా అధిట్ఠాతుం తతో పరం వికప్పేతుం। ముఖపుఞ్ఛనచోళం అధిట్ఠాతుం న వికప్పేతుం। పరిక్ఖారచోళం అధిట్ఠాతుం న వికప్పేతున్తి॥>
    text <అథ ఖో భిక్ఖూనం ఏతదహోసి కిత్తకం పచ్ఛిమం ను ఖో చీవరం వికప్పేతబ్బన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। ఆయామేన అట్ఠఙ్గులం సుగతఙ్గులేన చతురఙ్గులవిత్థతం పచ్ఛిమం చీవరం వికప్పేతున్తి॥>
    text <౩౫౯>, <తేన ఖో పన సమయేన ఆయస్మతో మహాకస్సపస్స పంసుకూలకతో గరుకో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। సుత్తలూఖం కాతున్తి॥ వికణ్ణో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। వికణ్ణం ఉద్ధరితున్తి॥ సుత్తా ఓకిరియన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అనువాతం పరిభణ్డం ఆరోపేతున్తి॥>
    text <తేన ఖో పన సమయేన సఙ్ఘాటియా పత్తా లుజ్జన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అట్ఠపదకం కాతున్తి॥>
    text <౩౬౦>, <తేన ఖో పన సమయేన అఞ్ఞతరస్స భిక్ఖునో తిచీవరే కయిరమానే సబ్బం ఛిన్నకం నప్పహోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। ద్వే ఛిన్నకాని ఏకం అచ్ఛిన్నకన్తి॥>
    text <ద్వే ఛిన్నకాని ఏకం అచ్ఛిన్నకం నప్పహోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। ద్వే అచ్ఛిన్నకాని ఏకం ఛిన్నకన్తి॥>
    text <ద్వే అచ్ఛిన్నకాని ఏకం ఛిన్నకం నప్పహోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అన్వాధికమ్పి ఆరోపేతుం। న చ। భిక్ఖవే। సబ్బం అచ్ఛిన్నకం ధారేతబ్బం॥ యో ధారేయ్య। ఆపత్తి దుక్కటస్సాతి॥>
    text <౩౬౧>, <తేన ఖో పన సమయేన అఞ్ఞతరస్స భిక్ఖునో బహుం చీవరం ఉప్పన్నం హోతి॥ సో చ తం చీవరం మాతాపితూనం దాతుకామో హోతి॥ భగవతో ఏతమత్థం ఆరోచేసుం॥ మాతాపితరోతి ఖో। భిక్ఖవే। దదమానే కిం వదేయ్యామ॥ అనుజానామి। భిక్ఖవే। మాతాపితూనం దాతుం॥ న చ। భిక్ఖవే। సద్ధాదేయ్యం వినిపాతేతబ్బం॥ యో వినిపాతేయ్య। ఆపత్తి దుక్కటస్సాతి॥>
    text <౩౬౨>, <తేన ఖో పన సమయేన అఞ్ఞతరో భిక్ఖు అన్ధవనే చీవరం నిక్ఖిపిత్వా సన్తరుత్తరేన గామం పిణ్డాయ పావిసి॥ చోరా తం చీవరం అవహరింసు॥ సో భిక్ఖు దుచ్చోళో హోతి లూఖచీవరో॥ భిక్ఖూ ఏవమాహంసు కిస్స త్వం। ఆవుసో। దుచ్చోళో లూఖచీవరోసీతి॥ ఇధాహం। ఆవుసో। అన్ధవనే చీవరం నిక్ఖిపిత్వా సన్తరుత్తరేన గామం పిణ్డాయ పావిసిం॥ చోరా తం చీవరం అవహరింసు॥ తేనాహం దుచ్చోళో లూఖచీవరోతి॥ భగవతో ఏతమత్థం ఆరోచేసుం॥ న। భిక్ఖవే। సన్తరుత్తరేన గామో పవిసితబ్బో॥ యో పవిసేయ్య। ఆపత్తి దుక్కటస్సాతి॥>
    text <తేన ఖో పన సమయేన ఆయస్మా ఆనన్దో అస్సతియా సన్తరుత్తరేన గామం పిణ్డాయ పావిసి॥ భిక్ఖూ ఆయస్మన్తం ఆనన్దం ఏతదవోచుం నను। ఆవుసో ఆనన్ద। భగవతా పఞ్ఞత్తం న సన్తరుత్తరేన గామో పవిసితబ్బోతి॥ కిస్స త్వం। ఆవుసో ఆనన్ద। సన్తరుత్తరేన గామం పవిట్ఠోతి॥ సచ్చం। ఆవుసో। భగవతా పఞ్ఞత్తం న సన్తరుత్తరేన గామో పవిసితబ్బోతి॥ అపి చాహం అస్సతియా పవిట్ఠోతి॥ భగవతో ఏతమత్థం ఆరోచేసుం॥>
    text <పఞ్చిమే। భిక్ఖవే। పచ్చయా సఙ్ఘాటియా నిక్ఖేపాయ గిలానో వా హోతి। వస్సికసఙ్కేతం వా హోతి। నదీపారం గన్తుం వా హోతి। అగ్గళగుత్తివిహారో వా హోతి। అత్థతకథినం వా హోతి॥ ఇమే ఖో। భిక్ఖవే। పఞ్చ పచ్చయా సఙ్ఘాటియా నిక్ఖేపాయ॥>
    text <పఞ్చిమే। భిక్ఖవే। పచ్చయా ఉత్తరాసఙ్గస్స నిక్ఖేపాయ…పే॰… అన్తరవాసకస్స నిక్ఖేపాయ గిలానో వా హోతి। వస్సికసఙ్కేతం వా హోతి। నదీపారం గన్తుం వా హోతి। అగ్గళగుత్తివిహారో వా హోతి। అత్థతకథినం వా హోతి॥ ఇమే ఖో। భిక్ఖవే। పఞ్చ పచ్చయా ఉత్తరాసఙ్గస్స అన్తరవాసకస్స నిక్ఖేపాయ॥>
    text <పఞ్చిమే। భిక్ఖవే। పచ్చయా వస్సికసాటికాయ నిక్ఖేపాయ గిలానో వా హోతి। నిస్సీమం గన్తుం వా హోతి। నదీపారం గన్తుం వా హోతి। అగ్గళగుత్తివిహారో వా హోతి। వస్సికసాటికా అకతా వా హోతి విప్పకతా వా॥ ఇమే ఖో। భిక్ఖవే। పఞ్చ పచ్చయా వస్సికసాటికాయ నిక్ఖేపాయాతి॥>
    stand <పచ్ఛిమవికప్పనుపగచీవరాదికథా నిట్ఠితా॥>
  text <౨౨౨॥ సఙ్ఘికచీవరుప్పాదకథా>
    text <౩౬౩>, <తేన ఖో పన సమయేన అఞ్ఞతరో భిక్ఖు ఏకో వస్సం వసి॥ తత్థ మనుస్సా సఙ్ఘస్స దేమాతి చీవరాని అదంసు॥ అథ ఖో తస్స భిక్ఖునో ఏతదహోసి భగవతా పఞ్ఞత్తం చతువగ్గో పచ్ఛిమో సఙ్ఘోతి॥ అహఞ్చమ్హి ఏకకో॥ ఇమే చ మనుస్సా సఙ్ఘస్స దేమాతి చీవరాని అదంసు॥ యంనూనాహం ఇమాని సఙ్ఘికాని చీవరాని సావత్థిం హరేయ్యన్తి॥ అథ ఖో సో భిక్ఖు తాని చీవరాని ఆదాయ సావత్థిం గన్త్వా భగవతో ఏతమత్థం ఆరోచేసి॥ తుయ్హేవ। భిక్ఖు। తాని చీవరాని యావ కథినస్స ఉబ్భారాయాతి॥ ఇధ పన। భిక్ఖవే। భిక్ఖు ఏకో వస్సం వసతి॥ తత్థ మనుస్సా సఙ్ఘస్స దేమాతి చీవరాని దేన్తి॥ అనుజానామి। భిక్ఖవే। తస్సేవ తాని చీవరాని యావ కథినస్స ఉబ్భారాయాతి॥>
    text <తేన ఖో పన సమయేన అఞ్ఞతరో భిక్ఖు ఉతుకాలం ఏకో వసి॥ తత్థ మనుస్సా సఙ్ఘస్స దేమాతి చీవరాని అదంసు॥ అథ ఖో తస్స భిక్ఖునో ఏతదహోసి భగవతా పఞ్ఞత్తం చతువగ్గో పచ్ఛిమో సఙ్ఘోతి॥ అహఞ్చమ్హి ఏకకో॥ ఇమే చ మనుస్సా సఙ్ఘస్స దేమాతి చీవరాని అదంసు॥ యంనూనాహం ఇమాని సఙ్ఘికాని చీవరాని సావత్థిం హరేయ్యన్తి॥ అథ ఖో సో భిక్ఖు తాని చీవరాని ఆదాయ సావత్థిం గన్త్వా భిక్ఖూనం ఏతమత్థం ఆరోచేసి॥ భిక్ఖూ భగవతో ఏతమత్థం ఆరోచేసుం॥ అనుజానామి। భిక్ఖవే। సమ్ముఖీభూతేన సఙ్ఘేన భాజేతుం॥ ఇధ పన। భిక్ఖవే। భిక్ఖు ఉతుకాలం ఏకో వసతి॥ తత్థ మనుస్సా సఙ్ఘస్స దేమాతి చీవరాని దేన్తి॥ అనుజానామి। భిక్ఖవే। తేన భిక్ఖునా తాని చీవరాని అధిట్ఠాతుం మయ్హిమాని చీవరానీతి॥ తస్స చే। భిక్ఖవే। భిక్ఖునో తం చీవరం అనధిట్ఠితే అఞ్ఞో భిక్ఖు ఆగచ్ఛతి। సమకో దాతబ్బో భాగో॥ తేహి చే। భిక్ఖవే। భిక్ఖూహి తం చీవరం భాజియమానే। అపాతితే కుసే। అఞ్ఞో భిక్ఖు ఆగచ్ఛతి। సమకో దాతబ్బో భాగో॥ తేహి చే। భిక్ఖవే। భిక్ఖూహి తం చీవరం భాజియమానే। పాతితే కుసే। అఞ్ఞో భిక్ఖు ఆగచ్ఛతి। నాకామా దాతబ్బో భాగోతి॥>
    text <తేన ఖో పన సమయేన ద్వే భాతికా థేరా। ఆయస్మా చ ఇసిదాసో ఆయస్మా చ ఇసిభటో। సావత్థియం వస్సంవుట్ఠా అఞ్ఞతరం గామకావాసం అగమంసు॥ మనుస్సా చిరస్సాపి థేరా ఆగతాతి సచీవరాని భత్తాని అదంసు॥ ఆవాసికా భిక్ఖూ థేరే పుచ్ఛింసు ఇమాని। భన్తే। సఙ్ఘికాని చీవరాని థేరే ఆగమ్మ ఉప్పన్నాని। సాదియిస్సన్తి థేరా భాగన్తి॥ థేరా ఏవమాహంసు యథా ఖో మయం। ఆవుసో। భగవతా ధమ్మం దేసితం ఆజానామ। తుమ్హాకంయేవ తాని చీవరాని యావ కథినస్స ఉబ్భారాయాతి॥>
    stand <తేన ఖో పన సమయేన తయో భిక్ఖూ రాజగహే వస్సం వసన్తి॥ తత్థ మనుస్సా సఙ్ఘస్స>
    text <దేమాతి చీవరాని దేన్తి॥ అథ ఖో తేసం భిక్ఖూనం ఏతదహోసి భగవతా పఞ్ఞత్తం చతువగ్గో పచ్ఛిమో సఙ్ఘోతి॥ మయఞ్చమ్హా తయో జనా॥ ఇమే చ మనుస్సా సఙ్ఘస్స దేమాతి చీవరాని దేన్తి॥ కథం ను ఖో అమ్హేహి పటిపజ్జితబ్బన్తి॥ తేన ఖో పన సమయేన సమ్బహులా థేరా। ఆయస్మా చ నిలవాసీ ఆయస్మా చ సాణవాసీ ఆయస్మా చ గోతకో ఆయస్మా చ భగు ఆయస్మా చ ఫళికసన్తానో। పాటలిపుత్తే విహరన్తి కుక్కుటారామే॥ అథ ఖో తే భిక్ఖూ పాటలిపుత్తం గన్త్వా థేరే పుచ్ఛింసు॥ థేరా ఏవమాహంసు యథా ఖో మయం ఆవుసో భగవతా ధమ్మం దేసితం ఆజానామ। తుమ్హాకంయేవ తాని చీవరాని యావ కథినస్స ఉబ్భారాయాతి॥>
    stand <సఙ్ఘికచీవరుప్పాదకథా నిట్ఠితా॥>
  text <౨౨౩॥ ఉపనన్దసక్యపుత్తవత్థు>
    text <౩౬౪>, <తేన ఖో పన సమయేన ఆయస్మా ఉపనన్దో సక్యపుత్తో సావత్థియం వస్సంవుట్ఠో అఞ్ఞతరం గామకావాసం అగమాసి॥ తత్థ చ భిక్ఖూ చీవరం భాజేతుకామా సన్నిపతింసు॥ తే ఏవమాహంసు ఇమాని ఖో। ఆవుసో। సఙ్ఘికాని చీవరాని భాజియిస్సన్తి। సాదియిస్ససి భాగన్తి॥ ఆమావుసో। సాదియిస్సామీతి॥ తతో చీవరభాగం గహేత్వా అఞ్ఞం ఆవాసం అగమాసి॥ తత్థపి భిక్ఖూ చీవరం భాజేతుకామా సన్నిపతింసు॥ తేపి ఏవమాహంసు ఇమాని ఖో। ఆవుసో। సఙ్ఘికాని చీవరాని భాజియిస్సన్తి। సాదియిస్ససి భాగన్తి॥ ఆమావుసో। సాదియిస్సామీతి॥ తతోపి చీవరభాగం గహేత్వా అఞ్ఞం ఆవాసం అగమాసి॥ తత్థపి భిక్ఖూ చీవరం భాజేతుకామా సన్నిపతింసు॥ తేపి ఏవమాహంసు ఇమాని ఖో। ఆవుసో। సఙ్ఘికాని చీవరాని భాజియిస్సన్తి। సాదియిస్ససి భాగన్తి॥ ఆమావుసో। సాదియిస్సామీతి॥ తతోపి చీవరభాగం గహేత్వా మహన్తం చీవరభణ్డికం ఆదాయ పునదేవ సావత్థిం పచ్చాగఞ్ఛి॥ భిక్ఖూ ఏవమాహంసు మహాపుఞ్ఞోసి త్వం। ఆవుసో ఉపనన్ద। బహుం తే చీవరం ఉప్పన్నన్తి॥ కుతో మే। ఆవుసో। పుఞ్ఞం॥ ఇధాహం। ఆవుసో। సావత్థియం వస్సంవుట్ఠో అఞ్ఞతరం గామకావాసం అగమాసిం॥ తత్థ భిక్ఖూ చీవరం భాజేతుకామా సన్నిపతింసు॥ తే మం ఏవమాహంసు ఇమాని ఖో। ఆవుసో। సఙ్ఘికాని చీవరాని భాజియిస్సన్తి। సాదియిస్ససి భాగన్తి॥ ఆమావుసో। సాదియిస్సామీతి॥ తతో చీవరభాగం గహేత్వా అఞ్ఞం ఆవాసం అగమాసిం॥ తత్థపి భిక్ఖూ చీవరం భాజేతుకామా సన్నిపతింసు॥ తేపి మం ఏవమాహంసు ఇమాని ఖో। ఆవుసో। సఙ్ఘికాని చీవరాని భాజియిస్సన్తి। సాదియిస్ససి భాగన్తి॥ ఆమావుసో। సాదియిస్సామీతి॥ తతోపి చీవరభాగం గహేత్వా అఞ్ఞం ఆవాసం అగమాసిం॥ తత్థపి భిక్ఖూ చీవరం భాజేతుకామా సన్నిపతింసు॥ తేపి మం ఏవమాహంసు ఇమాని ఖో। ఆవుసో। సఙ్ఘికాని చీవరాని భాజియిస్సన్తి। సాదియిస్ససి భాగన్తి॥ ఆమావుసో। సాదియిస్సామీతి॥ తతోపి చీవరభాగం అగ్గహేసిం॥ ఏవం మే బహుం చీవరం ఉప్పన్నన్తి॥ కిం పన త్వం। ఆవుసో ఉపనన్ద। అఞ్ఞత్ర వస్సంవుట్ఠో అఞ్ఞత్ర చీవరభాగం సాదియీతి॥ ఏవమావుసోతి॥ యే తే భిక్ఖూ అప్పిచ్ఛా…పే॰… తే ఉజ్ఝాయన్తి ఖియ్యన్తి విపాచేన్తి కథఞ్హి నామ ఆయస్మా ఉపనన్దో సక్యపుత్తో అఞ్ఞత్ర వస్సంవుట్ఠో అఞ్ఞత్ర చీవరభాగం సాదియిస్సతీతి॥ భగవతో ఏతమత్థం ఆరోచేసుం…పే॰… సచ్చం కిర త్వం। ఉపనన్ద। అఞ్ఞత్ర వస్సంవుట్ఠో అఞ్ఞత్ర చీవరభాగం సాదియీతి॥ సచ్చం భగవాతి॥ విగరహి బుద్ధో భగవా…పే॰… కథఞ్హి నామ త్వం। మోఘపురిస। అఞ్ఞత్ర వస్సంవుట్ఠో అఞ్ఞత్ర చీవరభాగం సాదియిస్ససి॥ నేతం। మోఘపురిస। అప్పసన్నానం వా పసాదాయ…పే॰… విగరహిత్వా…పే॰… ధమ్మిం కథం కత్వా భిక్ఖూ ఆమన్తేసి న। భిక్ఖవే। అఞ్ఞత్ర వస్సంవుట్ఠేన అఞ్ఞత్ర చీవరభాగో సాదితబ్బో॥ యో సాదియేయ్య। ఆపత్తి దుక్కటస్సాతి॥>
    text <తేన ఖో పన సమయేన ఆయస్మా ఉపనన్దో సక్యపుత్తో ఏకో ద్వీసు ఆవాసేసు వస్సం వసి ఏవం మే బహుం చీవరం ఉప్పజ్జిస్సతీతి॥ అథ ఖో తేసం భిక్ఖూనం ఏతదహోసి కథం ను ఖో ఆయస్మతో ఉపనన్దస్స సక్యపుత్తస్స చీవరపటివీసో దాతబ్బోతి॥ భగవతో ఏతమత్థం ఆరోచేసుం॥ దేథ। భిక్ఖవే। మోఘపురిసస్స ఏకాధిప్పాయం॥ ఇధ పన। భిక్ఖవే। భిక్ఖు ఏకో ద్వీసు ఆవాసేసు వస్సం వసతి ఏవం మే బహుం చీవరం ఉప్పజ్జిస్సతీతి॥ సచే అముత్ర ఉపడ్ఢం అముత్ర ఉపడ్ఢం వసతి। అముత్ర ఉపడ్ఢో అముత్ర ఉపడ్ఢో చీవరపటివీసో దాతబ్బో॥ యత్థ వా పన బహుతరం వసతి। తతో చీవరపటివీసో దాతబ్బోతి॥>
    stand <ఉపనన్దసక్యపుత్తవత్థు నిట్ఠితం॥>
  text <౨౨౪॥ గిలానవత్థుకథా>
    text <౩౬౫>, <తేన ఖో పన సమయేన అఞ్ఞతరస్స భిక్ఖునో కుచ్ఛివికారాబాధో హోతి॥ సో సకే ముత్తకరీసే పలిపన్నో సేతి॥ అథ ఖో భగవా ఆయస్మతా ఆనన్దేన పచ్ఛాసమణేన సేనాసనచారికం ఆహిణ్డన్తో యేన తస్స భిక్ఖునో విహారో తేనుపసఙ్కమి॥ అద్దసా ఖో భగవా తం భిక్ఖుం సకే ముత్తకరీసే పలిపన్నం సయమానం। దిస్వాన యేన సో భిక్ఖు తేనుపసఙ్కమి। ఉపసఙ్కమిత్వా తం భిక్ఖుం ఏతదవోచ కిం తే। భిక్ఖు। ఆబాధోతి॥ కుచ్ఛివికారో మే। భగవాతి॥ అత్థి పన తే। భిక్ఖు। ఉపట్ఠాకోతి॥ నత్థి। భగవాతి॥ కిస్స తం భిక్ఖూ న ఉపట్ఠేన్తీతి॥ అహం ఖో। భన్తే। భిక్ఖూనం అకారకో। తేన మం భిక్ఖూ న ఉపట్ఠేన్తీతి॥ అథ ఖో భగవా ఆయస్మన్తం ఆనన్దం ఆమన్తేసి గచ్ఛానన్ద। ఉదకం ఆహర। ఇమం భిక్ఖుం నహాపేస్సామాతి॥ ఏవం। భన్తేతి ఖో ఆయస్మా ఆనన్దో భగవతో పటిస్సుణిత్వా ఉదకం ఆహరి॥ భగవా ఉదకం ఆసిఞ్చి॥ ఆయస్మా ఆనన్దో పరిధోవి॥ భగవా సీసతో అగ్గహేసి॥ ఆయస్మా ఆనన్దో పాదతో ఉచ్చారేత్వా మఞ్చకే నిపాతేసుం॥ అథ ఖో భగవా ఏతస్మిం నిదానే ఏతస్మిం పకరణే భిక్ఖుసఙ్ఘం సన్నిపాతాపేత్వా భిక్ఖూ పటిపుచ్ఛి అత్థి। భిక్ఖవే। అముకస్మిం విహారే భిక్ఖు గిలానోతి॥ అత్థి। భగవాతి॥ కిం తస్స। భిక్ఖవే। భిక్ఖునో ఆబాధోతి॥ తస్స। భన్తే। ఆయస్మతో కుచ్ఛివికారాబాధోతి॥ అత్థి పన। భిక్ఖవే। తస్స భిక్ఖునో ఉపట్ఠాకోతి॥ నత్థి। భగవాతి॥ కిస్స తం భిక్ఖూ న ఉపట్ఠేన్తీతి॥ ఏసో। భన్తే। భిక్ఖు భిక్ఖూనం అకారకో। తేన తం భిక్ఖూ న ఉపట్ఠేన్తీతి॥ నత్థి వో। భిక్ఖవే। మాతా। నత్థి పితా। యే వో ఉపట్ఠహేయ్యుం॥ తుమ్హే చే। భిక్ఖవే। అఞ్ఞమఞ్ఞం న ఉపట్ఠహిస్సథ। అథ కో చరహి ఉపట్ఠహిస్సతి॥ యో। భిక్ఖవే। మం ఉపట్ఠహేయ్య సో గిలానం ఉపట్ఠహేయ్య॥ సచే ఉపజ్ఝాయో హోతి। ఉపజ్ఝాయేన యావజీవం ఉపట్ఠాతబ్బో। వుట్ఠానమస్స ఆగమేతబ్బం॥ సచే ఆచరియో హోతి। ఆచరియేన యావజీవం ఉపట్ఠాతబ్బో। వుట్ఠానమస్స ఆగమేతబ్బం॥ సచే సద్ధివిహారికో హోతి। సద్ధివిహారికేన యావజీవం ఉపట్ఠాతబ్బో। వుట్ఠానమస్స ఆగమేతబ్బం॥ సచే అన్తేవాసికో హోతి। అన్తేవాసికేన యావజీవం ఉపట్ఠాతబ్బో। వుట్ఠానమస్స ఆగమేతబ్బం॥ సచే సమానుపజ్ఝాయకో హోతి। సమానుపజ్ఝాయకేన యావజీవం ఉపట్ఠాతబ్బో। వుట్ఠానమస్స ఆగమేతబ్బం॥ సచే సమానాచరియకో హోతి। సమానాచరియకేన యావజీవం ఉపట్ఠాతబ్బో। వుట్ఠానమస్స ఆగమేతబ్బం॥ సచే న హోతి ఉపజ్ఝాయో వా ఆచరియో వా సద్ధివిహారికో వా అన్తేవాసికో వా సమానుపజ్ఝాయకో వా సమానాచరియకో వా సఙ్ఘేన ఉపట్ఠాతబ్బో॥ నో చే ఉపట్ఠహేయ్య। ఆపత్తి దుక్కటస్స॥>
    text <౩౬౬>, <పఞ్చహి। భిక్ఖవే। అఙ్గేహి సమన్నాగతో గిలానో దూపట్ఠో హోతి అసప్పాయకారీ హోతి। సప్పాయే మత్తం న జానాతి। భేసజ్జం న పటిసేవితా హోతి। అత్థకామస్స గిలానుపట్ఠాకస్స యథాభూతం ఆబాధం నావికత్తా హోతి అభిక్కమన్తం వా అభిక్కమతీతి। పటిక్కమన్తం వా పటిక్కమతీతి। ఠితం వా ఠితోతి। ఉప్పన్నానం సారీరికానం వేదనానం దుక్ఖానం తిబ్బానం ఖరానం కటుకానం అసాతానం అమనాపానం పాణహరానం అనధివాసకజాతికో హోతి॥ ఇమేహి ఖో। భిక్ఖవే। పఞ్చహఙ్గేహి సమన్నాగతో గిలానో దూపట్ఠో హోతి॥>
    text <పఞ్చహి। భిక్ఖవే। అఙ్గేహి సమన్నాగతో గిలానో సూపట్ఠో హోతి సప్పాయకారీ హోతి। సప్పాయే మత్తం జానాతి। భేసజ్జం పటిసేవితా హోతి। అత్థకామస్స గిలానుపట్ఠాకస్స యథాభూతం ఆబాధం ఆవికత్తా హోతి అభిక్కమన్తం వా అభిక్కమతీతి। పటిక్కమన్తం వా పటిక్కమతీతి। ఠితం వా ఠితోతి। ఉప్పన్నానం సారీరికానం వేదనానం దుక్ఖానం తిబ్బానం ఖరానం కటుకానం అసాతానం అమనాపానం పాణహరానం అధివాసకజాతికో హోతి॥ ఇమేహి ఖో। భిక్ఖవే। పఞ్చహఙ్గేహి సమన్నాగతో గిలానో సూపట్ఠో హోతి॥>
    text <పఞ్చహి। భిక్ఖవే। అఙ్గేహి సమన్నాగతో గిలానుపట్ఠాకో నాలం గిలానం ఉపట్ఠాతుం న పటిబలో హోతి భేసజ్జం సంవిధాతుం। సప్పాయాసప్పాయం న జానాతి। అసప్పాయం ఉపనామేతి సప్పాయం అపనామేతి। ఆమిసన్తరో గిలానం ఉపట్ఠాతి నో మేత్తచిత్తో। జేగుచ్ఛీ హోతి ఉచ్చారం వా పస్సావం వా ఖేళం వా వన్తం వా నీహాతుం। న పటిబలో హోతి గిలానం కాలేన కాలం ధమ్మియా కథాయ సన్దస్సేతుం సమాదపేతుం సముత్తేజేతుం సమ్పహంసేతుం॥ ఇమేహి ఖో। భిక్ఖవే। పఞ్చహఙ్గేహి సమన్నాగతో గిలానుపట్ఠాకో నాలం గిలానం ఉపట్ఠాతుం॥>
    text <పఞ్చహి। భిక్ఖవే। అఙ్గేహి సమన్నాగతో గిలానుపట్ఠాకో అలం గిలానం ఉపట్ఠాతుం పటిబలో హోతి భేసజ్జం సంవిధాతుం। సప్పాయాసప్పాయం జానాతి। అసప్పాయం అపనామేతి సప్పాయం ఉపనామేతి। మేత్తచిత్తో గిలానం ఉపట్ఠాతి నో ఆమిసన్తరో। అజేగుచ్ఛీ హోతి ఉచ్చారం వా పస్సావం వా ఖేళం వా వన్తం వా నీహాతుం। పటిబలో హోతి గిలానం కాలేన కాలం ధమ్మియా కథాయ సన్దస్సేతుం సమాదపేతుం సముత్తేజేతుం సమ్పహంసేతుం॥ ఇమేహి ఖో। భిక్ఖవే। పఞ్చహఙ్గేహి సమన్నాగతో గిలానుపట్ఠాకో అలం గిలానం ఉపట్ఠాతున్తి॥>
    stand <గిలానవత్థుకథా నిట్ఠితా॥>
  text <౨౨౫॥ మతసన్తకకథా>
    text <౩౬౭>, <తేన ఖో పన సమయేన ద్వే భిక్ఖూ కోసలేసు జనపదే అద్ధానమగ్గప్పటిపన్నా హోన్తి॥ తే అఞ్ఞతరం ఆవాసం ఉపగచ్ఛింసు॥ తత్థ అఞ్ఞతరో భిక్ఖు గిలానో హోతి॥ అథ ఖో తేసం భిక్ఖూనం ఏతదహోసి భగవతా ఖో। ఆవుసో। గిలానుపట్ఠానం వణ్ణితం॥ హన్ద। మయం। ఆవుసో। ఇమం భిక్ఖుం ఉపట్ఠహేమాతి॥ తే తం ఉపట్ఠహింసు॥ సో తేహి ఉపట్ఠహియమానో కాలమకాసి॥ అథ ఖో తే భిక్ఖూ తస్స భిక్ఖునో పత్తచీవరమాదాయ సావత్థిం గన్త్వా భగవతో ఏతమత్థం ఆరోచేసుం॥ భిక్ఖుస్స। భిక్ఖవే। కాలఙ్కతే సఙ్ఘో సామీ పత్తచీవరే। అపిచ గిలానుపట్ఠాకా బహూపకారా॥ అనుజానామి। భిక్ఖవే। సఙ్ఘేన తిచీవరఞ్చ పత్తఞ్చ గిలానుపట్ఠాకానం దాతుం॥ ఏవఞ్చ పన। భిక్ఖవే। దాతబ్బం॥ తేన గిలానుపట్ఠాకేన భిక్ఖునా సఙ్ఘం ఉపసఙ్కమిత్వా ఏవమస్స వచనీయో ఇత్థన్నామో। భన్తే। భిక్ఖు కాలఙ్కతో॥ ఇదం తస్స తిచీవరఞ్చ పత్తో చాతి॥ బ్యత్తేన భిక్ఖునా పటిబలేన సఙ్ఘో ఞాపేతబ్బో>
    text <సుణాతు మే। భన్తే। సఙ్ఘో॥ ఇత్థన్నామో భిక్ఖు కాలఙ్కతో॥ ఇదం తస్స తిచీవరఞ్చ పత్తో చ॥ యది సఙ్ఘస్స పత్తకల్లం। సఙ్ఘో ఇమం తిచీవరఞ్చ పత్తఞ్చ గిలానుపట్ఠాకానం దదేయ్య॥ ఏసా ఞత్తి॥>
    text <సుణాతు మే। భన్తే। సఙ్ఘో॥ ఇత్థన్నామో భిక్ఖు కాలఙ్కతో॥ ఇదం తస్స తిచీవరఞ్చ పత్తో చ॥ సఙ్ఘో ఇమం తిచీవరఞ్చ పత్తఞ్చ గిలానుపట్ఠాకానం దేతి॥ యస్సాయస్మతో ఖమతి ఇమస్స తిచీవరస్స చ పత్తస్స చ గిలానుపట్ఠాకానం దానం। సో తుణ్హస్స। యస్స నక్ఖమతి। సో భాసేయ్య॥>
    text <దిన్నం ఇదం సఙ్ఘేన తిచీవరఞ్చ పత్తో చ గిలానుపట్ఠాకానం॥ ఖమతి సఙ్ఘస్స। తస్మా తుణ్హీ। ఏవమేతం ధారయామీతి॥>
    text <౩౬౮>, <తేన ఖో పన సమయేన అఞ్ఞతరో సామణేరో కాలఙ్కతో హోతి॥ భగవతో ఏతమత్థం ఆరోచేసుం॥ సామణేరస్స। భిక్ఖవే। కాలఙ్కతే సఙ్ఘో సామీ పత్తచీవరే। అపి చ గిలానుపట్ఠాకా బహూపకారా॥ అనుజానామి। భిక్ఖవే। సఙ్ఘేన చీవరఞ్చ పత్తఞ్చ గిలానుపట్ఠాకానం దాతుం॥ ఏవఞ్చ పన। భిక్ఖవే। దాతబ్బం॥ తేన గిలానుపట్ఠాకేన భిక్ఖునా సఙ్ఘం ఉపసఙ్కమిత్వా ఏవమస్స వచనీయో ఇత్థన్నామో। భన్తే। సామణేరో కాలఙ్కతో। ఇదం తస్స చీవరఞ్చ పత్తో చాతి॥ బ్యత్తేన భిక్ఖునా పటిబలేన సఙ్ఘో ఞాపేతబ్బో>
    text <సుణాతు మే। భన్తే। సఙ్ఘో॥ ఇత్థన్నామో సామణేరో కాలఙ్కతో॥ ఇదం తస్స చీవరఞ్చ పత్తో చ॥ యది సఙ్ఘస్స పత్తకల్లం। సఙ్ఘో ఇమం చీవరఞ్చ పత్తఞ్చ గిలానుపట్ఠాకానం దదేయ్య॥ ఏసా ఞత్తి॥>
    text <సుణాతు మే। భన్తే। సఙ్ఘో॥ ఇత్థన్నామో సామణేరో కాలఙ్కతో॥ ఇదం తస్స చీవరఞ్చ పత్తో చ॥ సఙ్ఘో ఇమం చీవరఞ్చ పత్తఞ్చ గిలానుపట్ఠాకానం దేతి॥ యస్సాయస్మతో ఖమతి ఇమస్స చీవరస్స చ పత్తస్స చ గిలానుపట్ఠాకానం దానం। సో తుణ్హస్స। యస్స నక్ఖమతి। సో భాసేయ్య॥>
    text <దిన్నం ఇదం సఙ్ఘేన చీవరఞ్చ పత్తో చ గిలానుపట్ఠాకానం॥ ఖమతి సఙ్ఘస్స। తస్మా తుణ్హీ। ఏవమేతం ధారయామీతి॥>
    text <౩౬౯>, <తేన ఖో పన సమయేన అఞ్ఞతరో భిక్ఖు చ సామణేరో చ గిలానం ఉపట్ఠహింసు॥ సో తేహి ఉపట్ఠహియమానో కాలమకాసి॥ అథ ఖో తస్స గిలానుపట్ఠాకస్స భిక్ఖునో ఏతదహోసి కథం ను ఖో గిలానుపట్ఠాకస్స సామణేరస్స చీవరపటివీసో దాతబ్బోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। గిలానుపట్ఠాకస్స సామణేరస్స సమకం పటివీసం దాతున్తి॥>
    text <తేన ఖో పన సమయేన అఞ్ఞతరో భిక్ఖు బహుభణ్డో బహుపరిక్ఖారో కాలఙ్కతో హోతి॥ భగవతో ఏతమత్థం ఆరోచేసుం॥ భిక్ఖుస్స। భిక్ఖవే। కాలఙ్కతే సఙ్ఘో సామీ పత్తచీవరే। అపి చ గిలానుపట్ఠాకా బహూపకారా॥ అనుజానామి। భిక్ఖవే। సఙ్ఘేన తిచీవరఞ్చ పత్తఞ్చ గిలానుపట్ఠాకానం దాతుం॥ యం తత్థ లహుభణ్డం లహుపరిక్ఖారం తం సమ్ముఖీభూతేన సఙ్ఘేన భాజేతుం॥ యం తత్థ గరుభణ్డం గరుపరిక్ఖారం తం ఆగతానాగతస్స చాతుద్దిసస్స సఙ్ఘస్స అవిస్సజ్జికం అవేభఙ్గికన్తి॥>
    stand <మతసన్తకకథా నిట్ఠితా॥>
  text <౨౨౬॥ నగ్గియపటిక్ఖేపకథా>
    text <౩౭౦>, <తేన ఖో పన సమయేన అఞ్ఞతరో భిక్ఖు నగ్గో హుత్వా యేన భగవా తేనుపసఙ్కమి। ఉపసఙ్కమిత్వా భగవన్తం ఏతదవోచ భగవా। భన్తే। అనేకపరియాయేన అప్పిచ్ఛస్స సన్తుట్ఠస్స సల్లేఖస్స ధుతస్స పాసాదికస్స అపచయస్స వీరియారమ్భస్స వణ్ణవాదీ॥ ఇదం। భన్తే। నగ్గియం అనేకపరియాయేన అప్పిచ్ఛతాయ సన్తుట్ఠితాయ సల్లేఖాయ ధుతతాయ పాసాదికతాయ అపచయాయ వీరియారమ్భాయ సంవత్తతి॥ సాధు। భన్తే। భగవా భిక్ఖూనం నగ్గియం అనుజానాతూతి॥ విగరహి బుద్ధో భగవా అననుచ్ఛవికం। మోఘపురిస। అననులోమికం అప్పతిరూపం అస్సామణకం అకప్పియం అకరణీయం॥ కథఞ్హి నామ త్వం। మోఘపురిస। నగ్గియం తిత్థియసమాదానం సమాదియిస్ససి॥ నేతం। మోఘపురిస। అప్పసన్నానం వా పసాదాయ…పే॰… విగరహిత్వా ధమ్మిం కథం కత్వా భిక్ఖూ ఆమన్తేసి న। భిక్ఖవే। నగ్గియం తిత్థియసమాదానం సమాదియితబ్బం॥ యో సమాదియేయ్య। ఆపత్తి థుల్లచ్చయస్సాతి॥>
    stand <నగ్గియపటిక్ఖేపకథా నిట్ఠితా॥>
  text <౨౨౭॥ కుసచీరాదిపటిక్ఖేపకథా>
    text <౩౭౧>, <తేన ఖో పన సమయేన అఞ్ఞతరో భిక్ఖు కుసచీరం నివాసేత్వా…పే॰… వాకచీరం నివాసేత్వా…పే॰… ఫలకచీరం నివాసేత్వా…పే॰… కేసకమ్బలం నివాసేత్వా…పే॰… వాళకమ్బలం నివాసేత్వా…పే॰… ఉలూకపక్ఖం నివాసేత్వా…పే॰… అజినక్ఖిపం నివాసేత్వా యేన భగవా తేనుపసఙ్కమి। ఉపసఙ్కమిత్వా భగవన్తం ఏతదవోచ భగవా। భన్తే। అనేకపరియాయేన అప్పిచ్ఛస్స సన్తుట్ఠస్స సల్లేఖస్స ధుతస్స పాసాదికస్స అపచయస్స వీరియారమ్భస్స వణ్ణవాదీ॥ ఇదం। భన్తే। అజినక్ఖిపం అనేకపరియాయేన అప్పిచ్ఛతాయ సన్తుట్ఠితాయ సల్లేఖాయ ధుతతాయ పాసాదికతాయ అపచయాయ వీరియారమ్భాయ సంవత్తతి॥ సాధు। భన్తే। భగవా భిక్ఖూనం అజినక్ఖిపం అనుజానాతూతి॥ విగరహి బుద్ధో భగవా అననుచ్ఛవికం। మోఘపురిస। అననులోమికం అప్పతిరూపం అస్సామణకం అకప్పియం అకరణీయం॥ కథఞ్హి నామ త్వం। మోఘపురిస। అజినక్ఖిపం తిత్థియధజం ధారేస్ససి॥ నేతం। మోఘపురిస। అప్పసన్నానం వా పసాదాయ…పే॰… విగరహిత్వా…పే॰… ధమ్మిం కథం కత్వా భిక్ఖూ ఆమన్తేసి న। భిక్ఖవే। అజినక్ఖిపం తిత్థియధజం ధారేతబ్బం॥ యో ధారేయ్య। ఆపత్తి థుల్లచ్చయస్సాతి॥>
    text <తేన ఖో పన సమయేన అఞ్ఞతరో భిక్ఖు అక్కనాళం నివాసేత్వా…పే॰… పోత్థకం నివాసేత్వా యేన భగవా తేనుపసఙ్కమి। ఉపసఙ్కమిత్వా భగవన్తం ఏతదవోచ భగవా। భన్తే। అనేకపరియాయేన అప్పిచ్ఛస్స సన్తుట్ఠస్స సల్లేఖస్స ధుతస్స పాసాదికస్స అపచయస్స వీరియారమ్భస్స। వణ్ణవాదీ॥ అయం। భన్తే। పోత్థకో అనేకపరియాయేన అప్పిచ్ఛతాయ సన్తుట్ఠితాయ సల్లేఖాయ ధుతతాయ పాసాదికతాయ అపచయాయ వీరియారమ్భాయ సంవత్తతి॥ సాధు। భన్తే। భగవా భిక్ఖూనం పోత్థకం అనుజానాతూతి॥ విగరహి బుద్ధో భగవా అననుచ్ఛవికం। మోఘపురిస। అననులోమికం అప్పతిరూపం అస్సామణకం అకప్పియం అకరణీయం॥ కథఞ్హి నామ త్వం। మోఘపురిస। పోత్థకం నివాసేస్ససి॥ నేతం। మోఘపురిస। అప్పసన్నానం వా పసాదాయ…పే॰… విగరహిత్వా…పే॰… ధమ్మిం కథం కత్వా భిక్ఖూ ఆమన్తేసి న। భిక్ఖవే। పోత్థకో నివాసేతబ్బో॥ యో నివాసేయ్య। ఆపత్తి దుక్కటస్సాతి॥>
    stand <కుసచీరాదిపటిక్ఖేపకథా నిట్ఠితా॥>
  text <౨౨౮॥ సబ్బనీలకాదిపటిక్ఖేపకథా>
    text <౩౭౨>, <తేన ఖో పన సమయేన ఛబ్బగ్గియా భిక్ఖూ సబ్బనీలకాని చీవరాని ధారేన్తి…పే॰… సబ్బపీతకాని చీవరాని ధారేన్తి…పే॰… సబ్బలోహితకాని చీవరాని ధారేన్తి…పే॰… సబ్బమఞ్జిట్ఠకాని చీవరాని ధారేన్తి…పే॰… సబ్బకణ్హాని చీవరాని ధారేన్తి …పే॰… సబ్బమహారఙ్గరత్తాని చీవరాని ధారేన్తి…పే॰… సబ్బమహానామరత్తాని చీవరాని ధారేన్తి…పే॰… అచ్ఛిన్నదసాని చీవరాని ధారేన్తి…పే॰… దీఘదసాని చీవరాని ధారేన్తి…పే॰… పుప్ఫదసాని చీవరాని ధారేన్తి…పే॰… ఫణదసాని చీవరాని ధారేన్తి…పే॰… కఞ్చుకం ధారేన్తి…పే॰… తిరీటకం ధారేన్తి…పే॰… వేఠనం ధారేన్తి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ సమణా సక్యపుత్తియా వేఠనం ధారేస్సన్తి। సేయ్యథాపి గిహీ కామభోగినోతి॥ భగవతో ఏతమత్థం ఆరోచేసుం॥ న। భిక్ఖవే। సబ్బనీలకాని చీవరాని ధారేతబ్బాని। న సబ్బపీతకాని చీవరాని ధారేతబ్బాని। న సబ్బలోహితకాని చీవరాని ధారేతబ్బాని। న సబ్బమఞ్జిట్ఠకాని చీవరాని ధారేతబ్బాని। న సబ్బకణ్హాని చీవరాని ధారేతబ్బాని। న సబ్బమహారఙ్గరత్తాని చీవరాని ధారేతబ్బాని। న సబ్బమహానామరత్తాని చీవరాని ధారేతబ్బాని। న అచ్ఛిన్నదసాని చీవరాని ధారేతబ్బాని। న దీఘదసాని చీవరాని ధారేతబ్బాని। న పుప్ఫదసాని చీవరాని ధారేతబ్బాని। న ఫణదసాని చీవరాని ధారేతబ్బాని। న కఞ్చుకం ధారేతబ్బం। న తిరీటకం ధారేతబ్బం। న వేఠనం ధారేతబ్బం॥ యో ధారేయ్య। ఆపత్తి దుక్కటస్సాతి॥>
    stand <సబ్బనీలకాదిపటిక్ఖేపకథా నిట్ఠితా॥>
  text <౨౨౯॥ వస్సంవుట్ఠానం అనుప్పన్నచీవరకథా>
    text <౩౭౩>, <తేన ఖో పన సమయేన వస్సంవుట్ఠా భిక్ఖూ అనుప్పన్నే చీవరే పక్కమన్తిపి। విబ్భమన్తిపి। కాలమ్పి కరోన్తి। సామణేరాపి పటిజానన్తి। సిక్ఖం పచ్చక్ఖాతకాపి పటిజానన్తి। అన్తిమవత్థుం అజ్ఝాపన్నకాపి పటిజానన్తి। ఉమ్మత్తకాపి పటిజానన్తి। ఖిత్తచిత్తాపి పటిజానన్తి। వేదనాట్టాపి పటిజానన్తి। ఆపత్తియా అదస్సనే ఉక్ఖిత్తకాపి పటిజానన్తి। ఆపత్తియా అప్పటికమ్మే ఉక్ఖిత్తకాపి పటిజానన్తి। పాపికాయ దిట్ఠియా అప్పటినిస్సగ్గే ఉక్ఖిత్తకాపి పటిజానన్తి। పణ్డకాపి పటిజానన్తి। థేయ్యసంవాసకాపి పటిజానన్తి। తిత్థియపక్కన్తకాపి పటిజానన్తి। తిరచ్ఛానగతాపి పటిజానన్తి। మాతుఘాతకాపి పటిజానన్తి। పితుఘాతకాపి పటిజానన్తి। అరహన్తఘాతకాపి పటిజానన్తి। భిక్ఖునిదూసకాపి పటిజానన్తి। సఙ్ఘభేదకాపి పటిజానన్తి। లోహితుప్పాదకాపి పటిజానన్తి। ఉభతోబ్యఞ్జనకాపి పటిజానన్తి॥ భగవతో ఏతమత్థం ఆరోచేసుం॥>
    text <౩౭౪>, <ఇధ పన। భిక్ఖవే। వస్సంవుట్ఠో భిక్ఖు అనుప్పన్నే చీవరే పక్కమతి। సన్తే పతిరూపే గాహకే దాతబ్బం॥>
    text <ఇధ పన। భిక్ఖవే। వస్సంవుట్ఠో భిక్ఖు అనుప్పన్నే చీవరే విబ్భమతి। కాలం కరోతి। సామణేరో పటిజానాతి। సిక్ఖం పచ్చక్ఖాతకో పటిజానాతి। అన్తిమవత్థుం అజ్ఝాపన్నకో పటిజానాతి। సఙ్ఘో సామీ॥>
    text <ఇధ పన। భిక్ఖవే। వస్సంవుట్ఠో భిక్ఖు అనుప్పన్నే చీవరే ఉమ్మత్తకో పటిజానాతి। ఖిత్తచిత్తో పటిజానాతి। వేదనాట్టో పటిజానాతి। ఆపత్తియా అదస్సనే ఉక్ఖిత్తకో పటిజానాతి। ఆపత్తియా అప్పటికమ్మే ఉక్ఖిత్తకో పటిజానాతి। పాపికాయ దిట్ఠియా అప్పటినిస్సగ్గే ఉక్ఖిత్తకో పటిజానాతి। సన్తే పతిరూపే గాహకే దాతబ్బం॥>
    text <ఇధ పన। భిక్ఖవే। వస్సంవుట్ఠో భిక్ఖు అనుప్పన్నే చీవరే పణ్డకో పటిజానాతి। థేయ్యసంవాసకో పటిజానాతి। తిత్థియపక్కన్తకో పటిజానాతి। తిరచ్ఛానగతో పటిజానాతి। మాతుఘాతకో పటిజానాతి। పితుఘాతకో పటిజానాతి। అరహన్తఘాతకో పటిజానాతి। భిక్ఖునిదూసకో పటిజానాతి। సఙ్ఘభేదకో పటిజానాతి। లోహితుప్పాదకో పటిజానాతి। ఉభతోబ్యఞ్జనకో పటిజానాతి। సఙ్ఘో సామీ॥>
    text <౩౭౫>, <ఇధ పన। భిక్ఖవే। వస్సంవుట్ఠో భిక్ఖు ఉప్పన్నే చీవరే అభాజితే పక్కమతి। సన్తే పతిరూపే గాహకే దాతబ్బం॥>
    text <ఇధ పన। భిక్ఖవే। వస్సంవుట్ఠో భిక్ఖు ఉప్పన్నే చీవరే అభాజితే విబ్భమతి। కాలం కరోతి। సామణేరో పటిజానాతి। సిక్ఖం పచ్చక్ఖాతకో పటిజానాతి। అన్తిమవత్థుం అజ్ఝాపన్నకో పటిజానాతి। సఙ్ఘో సామీ॥>
    text <ఇధ పన। భిక్ఖవే। వస్సంవుట్ఠో భిక్ఖు ఉప్పన్నే చీవరే అభాజితే ఉమ్మత్తకో పటిజానాతి॥ ఖిత్తచిత్తో పటిజానాతి। వేదనాట్టో పటిజానాతి। ఆపత్తియా అదస్సనే ఉక్ఖిత్తకో పటిజానాతి। ఆపత్తియా అప్పటికమ్మే ఉక్ఖిత్తకో పటిజానాతి। పాపికాయ దిట్ఠియా అప్పటినిస్సగ్గే ఉక్ఖిత్తకో పటిజానాతి। సన్తే పతిరూపే గాహకే దాతబ్బం॥>
    text <ఇధ పన। భిక్ఖవే। వస్సంవుట్ఠో భిక్ఖు ఉప్పన్నే చీవరే అభాజితే పణ్డకో పటిజానాతి। థేయ్యసంవాసకో పటిజానాతి। తిత్థియపక్కన్తకో పటిజానాతి। తిరచ్ఛానగతో పటిజానాతి। మాతుఘాతకో పటిజానాతి। పితుఘాతకో పటిజానాతి। అరహన్తఘాతకో పటిజానాతి। భిక్ఖునిదూసకో పటిజానాతి। సఙ్ఘభేదకో పటిజానాతి। లోహితుప్పాదకో పటిజానాతి। ఉభతోబ్యఞ్జనకో పటిజానాతి। సఙ్ఘో సామీ॥>
    stand <వస్సం వుట్ఠానం అనుప్పన్నచీవరకథా నిట్ఠితా॥>
  text <౨౩౦॥ సఙ్ఘే భిన్నే చీవరుప్పాదకథా>
    text <౩౭౬>, <ఇధ పన। భిక్ఖవే। వస్సంవుట్ఠానం భిక్ఖూనం అనుప్పన్నే చీవరే సఙ్ఘో భిజ్జతి॥ తత్థ మనుస్సా ఏకస్మిం పక్ఖే ఉదకం దేన్తి। ఏకస్మిం పక్ఖే చీవరం దేన్తి సఙ్ఘస్స దేమాతి॥ సఙ్ఘస్సేవేతం॥>
    text <ఇధ పన। భిక్ఖవే। వస్సంవుట్ఠానం భిక్ఖూనం అనుప్పన్నే చీవరే సఙ్ఘో భిజ్జతి॥ తత్థ మనుస్సా ఏకస్మిం పక్ఖే ఉదకం దేన్తి। తస్మింయేవ పక్ఖే చీవరం దేన్తి సఙ్ఘస్స దేమాతి॥ సఙ్ఘస్సేవేతం॥>
    text <ఇధ పన। భిక్ఖవే। వస్సంవుట్ఠానం భిక్ఖూనం అనుప్పన్నే చీవరే సఙ్ఘో భిజ్జతి॥ తత్థ మనుస్సా ఏకస్మిం పక్ఖే ఉదకం దేన్తి। ఏకస్మిం పక్ఖే చీవరం దేన్తి పక్ఖస్స దేమాతి॥ పక్ఖస్సేవేతం॥>
    text <ఇధ పన। భిక్ఖవే। వస్సంవుట్ఠానం భిక్ఖూనం అనుప్పన్నే చీవరే సఙ్ఘో భిజ్జతి॥ తత్థ మనుస్సా ఏకస్మిం పక్ఖే ఉదకం దేన్తి। తస్మింయేవ పక్ఖే చీవరం దేన్తి పక్ఖస్స దేమాతి॥ పక్ఖస్సేవేతం॥>
    text <ఇధ పన। భిక్ఖవే। వస్సంవుట్ఠానం భిక్ఖూనం ఉప్పన్నే చీవరే అభాజితే సఙ్ఘో భిజ్జతి॥ సబ్బేసం సమకం భాజేతబ్బన్తి॥>
    stand <సఙ్ఘే భిన్నే చీవరుప్పాదకథా నిట్ఠితా॥>
  text <౨౩౧॥ దుగ్గహితసుగ్గహితాదికథా>
    text <౩౭౭>, <తేన ఖో పన సమయేన ఆయస్మా రేవతో అఞ్ఞతరస్స భిక్ఖునో హత్థే ఆయస్మతో సారిపుత్తస్స చీవరం పాహేసి ఇమం చీవరం థేరస్స దేహీతి॥ అథ ఖో సో భిక్ఖు అన్తరామగ్గే ఆయస్మతో రేవతస్స విస్సాసా తం చీవరం అగ్గహేసి॥ అథ ఖో ఆయస్మా రేవతో ఆయస్మతా సారిపుత్తేన సమాగన్త్వా పుచ్ఛి అహం। భన్తే। థేరస్స చీవరం పాహేసిం॥ సమ్పత్తం తం చీవరన్తి॥ నాహం తం। ఆవుసో। చీవరం పస్సామీతి॥ అథ ఖో ఆయస్మా రేవతో తం భిక్ఖుం ఏతదవోచ అహం। ఆవుసో। ఆయస్మతో హత్థే థేరస్స చీవరం పాహేసిం॥ కహం తం చీవరన్తి॥ అహం। భన్తే। ఆయస్మతో విస్సాసా తం చీవరం అగ్గహేసిన్తి॥ భగవతో ఏతమత్థం ఆరోచేసుం॥>
    text <౩౭౮>, <ఇధ పన। భిక్ఖవే। భిక్ఖు భిక్ఖుస్స హత్థే చీవరం పహిణతి ఇమం చీవరం ఇత్థన్నామస్స దేహీతి॥ సో అన్తరామగ్గే యో పహిణతి తస్స విస్సాసా గణ్హాతి॥ సుగ్గహితం॥ యస్స పహియ్యతి తస్స విస్సాసా గణ్హాతి॥ దుగ్గహితం॥>
    text <ఇధ పన। భిక్ఖవే। భిక్ఖు భిక్ఖుస్స హత్థే చీవరం పహిణతి ఇమం చీవరం ఇత్థన్నామస్స దేహీతి॥ సో అన్తరామగ్గే యస్స పహియ్యతి తస్స విస్సాసా గణ్హాతి॥ దుగ్గహితం॥ యో పహిణతి తస్స విస్సాసా గణ్హాతి॥ సుగ్గహితం॥>
    text <ఇధ పన। భిక్ఖవే। భిక్ఖు భిక్ఖుస్స హత్థే చీవరం పహిణతి ఇమం చీవరం ఇత్థన్నామస్స దేహీతి॥ సో అన్తరామగ్గే సుణాతి యో పహిణతి సో కాలఙ్కతోతి॥ తస్స మతకచీవరం అధిట్ఠాతి॥ స్వాధిట్ఠితం॥ యస్స పహియ్యతి తస్స విస్సాసా గణ్హాతి॥ దుగ్గహితం॥>
    text <ఇధ పన। భిక్ఖవే। భిక్ఖు భిక్ఖుస్స హత్థే చీవరం పహిణతి ఇమం చీవరం ఇత్థన్నామస్స దేహీతి॥ సో అన్తరామగ్గే సుణాతి యస్స పహియ్యతి సో కాలఙ్కతోతి॥ తస్స మతకచీవరం అధిట్ఠాతి॥ ద్వాధిట్ఠితం॥ యో పహిణతి తస్స విస్సాసా గణ్హాతి॥ సుగ్గహితం॥>
    text <ఇధ పన। భిక్ఖవే। భిక్ఖు భిక్ఖుస్స హత్థే చీవరం పహిణతి ఇమం చీవరం ఇత్థన్నామస్స దేహీతి॥ సో అన్తరామగ్గే సుణాతి ఉభో కాలఙ్కతాతి॥ యో పహిణతి తస్స మతకచీవరం అధిట్ఠాతి॥ స్వాధిట్ఠితం॥ యస్స పహియ్యతి తస్స మతకచీవరం అధిట్ఠాతి॥ ద్వాధిట్ఠితం॥>
    text <ఇధ పన। భిక్ఖవే। భిక్ఖు భిక్ఖుస్స హత్థే చీవరం పహిణతి ఇమం చీవరం ఇత్థన్నామస్స దమ్మీతి॥ సో అన్తరామగ్గే యో పహిణతి తస్స విస్సాసా గణ్హాతి॥ దుగ్గహితం॥ యస్స పహియ్యతి తస్స విస్సాసా గణ్హాతి॥ సుగ్గహితం॥>
    text <ఇధ పన। భిక్ఖవే। భిక్ఖు భిక్ఖుస్స హత్థే చీవరం పహిణతి ఇమం చీవరం ఇత్థన్నామస్స దమ్మీతి॥ సో అన్తరామగ్గే యస్స పహియ్యతి తస్స విస్సాసా గణ్హాతి॥ సుగ్గహితం॥ యో పహిణతి తస్స విస్సాసా గణ్హాతి॥ దుగ్గహితం॥>
    text <ఇధ పన। భిక్ఖవే। భిక్ఖు భిక్ఖుస్స హత్థే చీవరం పహిణతి ఇమం చీవరం ఇత్థన్నామస్స దమ్మీతి॥ సో అన్తరామగ్గే సుణాతి యో పహిణతి సో కాలఙ్కతోతి॥ తస్స మతకచీవరం అధిట్ఠాతి॥ ద్వాధిట్ఠితం॥ యస్స పహియ్యతి తస్స విస్సాసా గణ్హాతి॥ సుగ్గహితం॥>
    text <ఇధ పన। భిక్ఖవే। భిక్ఖు భిక్ఖుస్స హత్థే చీవరం పహిణతి ఇమం చీవరం ఇత్థన్నామస్స దమ్మీతి॥ సో అన్తరామగ్గే సుణాతి యస్స పహియ్యతి సో కాలఙ్కతోతి॥ తస్స మతకచీవరం అధిట్ఠాతి॥ స్వాధిట్ఠితం॥ యో పహిణతి తస్స విస్సాసా గణ్హాతి॥ దుగ్గహితం॥>
    text <ఇధ పన। భిక్ఖవే। భిక్ఖు భిక్ఖుస్స హత్థే చీవరం పహిణతి ఇమం చీవరం ఇత్థన్నామస్స దమ్మీతి॥ సో అన్తరామగ్గే సుణాతి ఉభో కాలఙ్కతాతి॥ యో పహిణతి తస్స మతకచీవరం అధిట్ఠాతి॥ ద్వాధిట్ఠితం॥ యస్స పహియ్యతి తస్స మతకచీవరం అధిట్ఠాతి॥ స్వాధిట్ఠితం॥>
    stand <దుగ్గహితసుగ్గహితాదికథా నిట్ఠితా॥>
  text <౨౩౨॥ అట్ఠచీవరమాతికా>
    text <౩౭౯>, <అట్ఠిమా। భిక్ఖవే। మాతికా చీవరస్స ఉప్పాదాయ సీమాయ దేతి। కతికాయ దేతి। భిక్ఖాపఞ్ఞత్తియా దేతి। సఙ్ఘస్స దేతి। ఉభతోసఙ్ఘస్స దేతి। వస్సంవుట్ఠసఙ్ఘస్స దేతి। ఆదిస్స దేతి। పుగ్గలస్స దేతి॥>
    text <సీమాయ దేతి యావతికా భిక్ఖూ అన్తోసీమగతా తేహి భాజేతబ్బం॥ కతికాయ దేతి సమ్బహులా ఆవాసా సమానలాభా హోన్తి ఏకస్మిం ఆవాసే దిన్నే సబ్బత్థ దిన్నం హోతి॥ భిక్ఖాపఞ్ఞత్తియా దేతి। యత్థ సఙ్ఘస్స ధువకారా కరియ్యన్తి। తత్థ దేతి॥ సఙ్ఘస్స దేతి। సమ్ముఖీభూతేన సఙ్ఘేన భాజేతబ్బం॥ ఉభతోసఙ్ఘస్స దేతి। బహుకాపి భిక్ఖూ హోన్తి। ఏకా భిక్ఖునీ హోతి। ఉపడ్ఢం దాతబ్బం। బహుకాపి భిక్ఖునియో హోన్తి। ఏకో భిక్ఖు హోతి। ఉపడ్ఢం దాతబ్బం॥ వస్సంవుట్ఠసఙ్ఘస్స దేతి। యావతికా భిక్ఖూ తస్మిం ఆవాసే వస్సంవుట్ఠా। తేహి భాజేతబ్బం॥ ఆదిస్స దేతి। యాగుయా వా భత్తే వా ఖాదనీయే వా చీవరే వా సేనాసనే వా భేసజ్జే వా॥ పుగ్గలస్స దేతి। ఇమం చీవరం ఇత్థన్నామస్స దమ్మీతి॥>
    stand <అట్ఠచీవరమాతికా నిట్ఠితా॥>
    stand <చీవరక్ఖన్ధకో అట్ఠమో॥>
  text <౨౩౩॥ తస్సుద్దానం>
    stand <ఇమమ్హి ఖన్ధకే వత్థూ ఛన్నవుతి॥>
    stand <చీవరక్ఖన్ధకో నిట్ఠితో॥>
