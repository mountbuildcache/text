text <౬॥ భేసజ్జక్ఖన్ధకో>
  text <౧౬౦॥ పఞ్చభేసజ్జకథా>
    text <౨౬౦>, <తేన సమయేన బుద్ధో భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన భిక్ఖూనం సారదికేన ఆబాధేన ఫుట్ఠానం యాగుపి పీతా ఉగ్గచ్ఛతి। భత్తమ్పి భుత్తం ఉగ్గచ్ఛతి॥ తే తేన కిసా హోన్తి। లూఖా। దుబ్బణ్ణా। ఉప్పణ్డుప్పణ్డుకజాతా। ధమనిసన్థతగత్తా॥ అద్దసా ఖో భగవా తే భిక్ఖూ కిసే లూఖే దుబ్బణ్ణే ఉప్పణ్డుప్పణ్డుకజాతే ధమనిసన్థతగత్తే। దిస్వాన ఆయస్మన్తం ఆనన్దం ఆమన్తేసి కిం ను ఖో। ఆనన్ద। ఏతరహి భిక్ఖూ కిసా। లూఖా। దుబ్బణ్ణా। ఉప్పణ్డుప్పణ్డుకజాతా। ధమనిసన్థతగత్తాతి॥ ఏతరహి। భన్తే। భిక్ఖూనం సారదికేన ఆబాధేన ఫుట్ఠానం యాగుపి పీతా ఉగ్గచ్ఛతి। భత్తమ్పి భుత్తం ఉగ్గచ్ఛతి॥ తే తేన కిసా హోన్తి। లూఖా। దుబ్బణ్ణా। ఉప్పణ్డుప్పణ్డుకజాతా। ధమనిసన్థతగత్తాతి॥ అథ ఖో భగవతో రహోగతస్స పటిసల్లీనస్స ఏవం చేతసో పరివితక్కో ఉదపాది ఏతరహి ఖో భిక్ఖూనం సారదికేన ఆబాధేన ఫుట్ఠానం యాగుపి పీతా ఉగ్గచ్ఛతి। భత్తమ్పి భుత్తం ఉగ్గచ్ఛతి॥ తే తేన కిసా హోన్తి। లూఖా। దుబ్బణ్ణా। ఉప్పణ్డుప్పణ్డుకజాతా। ధమనిసన్థతగత్తా॥ కిం ను ఖో అహం భిక్ఖూనం భేసజ్జం అనుజానేయ్యం। యం భేసజ్జఞ్చేవ అస్స భేసజ్జసమ్మతఞ్చ లోకస్స। ఆహారత్థఞ్చ ఫరేయ్య। న చ ఓళారికో ఆహారో పఞ్ఞాయేయ్యాతి॥ అథ ఖో భగవతో ఏతదహోసి ఇమాని ఖో పఞ్చ భేసజ్జాని। సేయ్యథిదం సప్పి। నవనీతం। తేలం। మధు। ఫాణితం। భేసజ్జాని చేవ భేసజ్జసమ్మతాని చ లోకస్స। ఆహారత్థఞ్చ ఫరన్తి। న చ ఓళారికో ఆహారో పఞ్ఞాయతి॥ యంనూనాహం భిక్ఖూనం ఇమాని పఞ్చ భేసజ్జాని అనుజానేయ్యం। కాలే పటిగ్గహేత్వా కాలే పరిభుఞ్జితున్తి॥ అథ ఖో భగవా సాయన్హసమయం పటిసల్లానా వుట్ఠితో ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి ఇధ మయ్హం। భిక్ఖవే। రహోగతస్స పటిసల్లీనస్స ఏవం చేతసో పరివితక్కో ఉదపాది ఏతరహి ఖో భిక్ఖూనం సారదికేన ఆబాధేన ఫుట్ఠానం యాగుపి పీతా ఉగ్గచ్ఛతి। భత్తమ్పి భుత్తం ఉగ్గచ్ఛతి॥ తే తేన కిసా హోన్తి। లూఖా। దుబ్బణ్ణా। ఉప్పణ్డుప్పణ్డుకజాతా। ధమనిసన్థతగత్తా॥ కిం ను ఖో అహం భిక్ఖూనం భేసజ్జం అనుజానేయ్యం। యం భేసజ్జఞ్చేవ అస్స భేసజ్జసమ్మతఞ్చ లోకస్స। ఆహారత్థఞ్చ ఫరేయ్య। న చ ఓళారికో ఆహారో పఞ్ఞాయేయ్యాతి॥ తస్స మయ్హం। భిక్ఖవే। ఏతదహోసి ఇమాని ఖో పఞ్చ భేసజ్జాని। సేయ్యథిదం సప్పి। నవనీతం। తేలం। మధు। ఫాణితం। భేసజ్జాని చేవ భేసజ్జసమ్మతాని చ లోకస్స। ఆహారత్థఞ్చ ఫరన్తి। న చ ఓళారికో ఆహారో పఞ్ఞాయతి॥ యంనూనాహం భిక్ఖూనం ఇమాని పఞ్చ భేసజ్జాని అనుజానేయ్యం। కాలే పటిగ్గహేత్వా కాలే పరిభుఞ్జితున్తి॥ అనుజానామి। భిక్ఖవే। తాని పఞ్చ భేసజ్జాని కాలే పటిగ్గహేత్వా కాలే పరిభుఞ్జితున్తి॥>
    text <౨౬౧>, <తేన ఖో పన సమయేన భిక్ఖూ తాని పఞ్చ భేసజ్జాని కాలే పటిగ్గహేత్వా కాలే పరిభుఞ్జన్తి॥ తేసం యానిపి తాని పాకతికాని లూఖాని భోజనాని తానిపి నచ్ఛాదేన్తి। పగేవ సేనేసితాని॥ తే తేన చేవ సారదికేన ఆబాధేన ఫుట్ఠా। ఇమినా చ భత్తాచ్ఛాదకేన। తదుభయేన భియ్యోసోమత్తాయ కిసా హోన్తి। లూఖా। దుబ్బణ్ణా। ఉప్పణ్డుప్పణ్డుకజాతా। ధమనిసన్థతగత్తా॥ అద్దసా ఖో భగవా తే భిక్ఖూ భియ్యోసోమత్తాయ కిసే లూఖే దుబ్బణ్ణే ఉప్పణ్డుప్పణ్డుకజాతే ధమనిసన్థతగత్తే। దిస్వాన ఆయస్మన్తం ఆనన్దం ఆమన్తేసి కిం ను ఖో। ఆనన్ద। ఏతరహి భిక్ఖూ భియ్యోసోమత్తాయ కిసా। లూఖా। దుబ్బణ్ణా। ఉప్పణ్డుప్పణ్డుకజాతా। ధమనిసన్థతగత్తాతి॥ ఏతరహి। భన్తే। భిక్ఖూ తాని చ పఞ్చ భేసజ్జాని కాలే పటిగ్గహేత్వా కాలే పరిభుఞ్జన్తి॥ తేసం యానిపి తాని పాకతికాని లూఖాని భోజనాని తానిపి నచ్ఛాదేన్తి। పగేవ సేనేసికాని॥ తే తేన చేవ సారదికేన ఆబాధేన ఫుట్ఠా। ఇమినా చ భత్తాచ్ఛాదకేన। తదుభయేన భియ్యోసోమత్తాయ కిసా। లూఖా। దుబ్బణ్ణా। ఉప్పణ్డుప్పణ్డుకజాతా। ధమనిసన్థతగత్తాతి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। తాని పఞ్చ భేసజ్జాని పటిగ్గహేత్వా కాలేపి వికాలేపి పరిభుఞ్జితున్తి॥>
    text <౨౬౨>, <తేన ఖో పన సమయేన గిలానానం భిక్ఖూనం వసేహి భేసజ్జేహి అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। వసాని భేసజ్జాని అచ్ఛవసం। మచ్ఛవసం। సుసుకావసం। సూకరవసం। గద్రభవసం కాలే పటిగ్గహితం కాలే నిప్పక్కం కాలే సంసట్ఠం తేలపరిభోగేన పరిభుఞ్జితుం॥ వికాలే చే। భిక్ఖవే। పటిగ్గహితం వికాలే నిప్పక్కం వికాలే సంసట్ఠం। తం చే పరిభుఞ్జేయ్య। ఆపత్తి తిణ్ణం దుక్కటానం॥ కాలే చే। భిక్ఖవే। పటిగ్గహితం వికాలే నిప్పక్కం వికాలే సంసట్ఠం। తం చే పరిభుఞ్జేయ్య। ఆపత్తి ద్విన్నం దుక్కటానం॥ కాలే చే। భిక్ఖవే। పటిగ్గహితం కాలే నిప్పక్కం వికాలే సంసట్ఠం। తం చే పరిభుఞ్జేయ్య। ఆపత్తి దుక్కటస్స॥ కాలే చే। భిక్ఖవే। పటిగ్గహితం కాలే నిప్పక్కం కాలే సంసట్ఠం। తం చే పరిభుఞ్జేయ్య। అనాపత్తీతి॥>
    stand <పఞ్చభేసజ్జకథా నిట్ఠితా॥>
  text <౧౬౧॥ మూలాదిభేసజ్జకథా>
    text <౨౬౩>, <తేన ఖో పన సమయేన గిలానానం భిక్ఖూనం మూలేహి భేసజ్జేహి అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। మూలాని భేసజ్జాని హలిద్దిం। సిఙ్గివేరం। వచం। వచత్థం। అతివిసం। కటుకరోహిణిం। ఉసీరం। భద్దముత్తకం। యాని వా పనఞ్ఞానిపి అత్థి మూలాని భేసజ్జాని। నేవ ఖాదనీయే ఖాదనీయత్థం ఫరన్తి। న భోజనీయే భోజనీయత్థం ఫరన్తి। తాని పటిగ్గహేత్వా యావజీవం పరిహరితుం। సతి పచ్చయే పరిభుఞ్జితుం॥ అసతి పచ్చయే పరిభుఞ్జన్తస్స ఆపత్తి దుక్కటస్సాతి॥>
    text <తేన ఖో పన సమయేన గిలానానం భిక్ఖూనం మూలేహి భేసజ్జేహి పిట్ఠేహి అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। నిసదం నిసదపోతకన్తి॥>
    text <తేన ఖో పన సమయేన గిలానానం భిక్ఖూనం కసావేహి భేసజ్జేహి అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। కసావాని భేసజ్జాని నిమ్బకసావం। కుటజకసావం। పటోలకసావం। ఫగ్గవకసావం। నత్తమాలకసావం। యాని వా పనఞ్ఞానిపి అత్థి కసావాని భేసజ్జాని నేవ ఖాదనీయే ఖాదనీయత్థం ఫరన్తి। న భోజనీయే భోజనీయత్థం ఫరన్తి। తాని పటిగ్గహేత్వా యావజీవం పరిహరితుం। సతి పచ్చయే పరిభుఞ్జితుం॥ అసతి పచ్చయే పరిభుఞ్జన్తస్స ఆపత్తి దుక్కటస్సాతి॥>
    text <తేన ఖో పన సమయేన గిలానానం భిక్ఖూనం పణ్ణేహి భేసజ్జేహి అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। పణ్ణాని భేసజ్జాని నిమ్బపణ్ణం। కుటజపణ్ణం। పటోలపణ్ణం। సులసిపణ్ణం। కప్పాసపణ్ణం। యాని వా పనఞ్ఞానిపి అత్థి పణ్ణాని భేసజ్జాని। నేవ ఖాదనీయే ఖాదనీయత్థం ఫరన్తి। న భోజనీయే భోజనీయత్థం ఫరన్తి…పే॰…॥>
    text <తేన ఖో పన సమయేన గిలానానం భిక్ఖూనం ఫలేహి భేసజ్జేహి అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। ఫలాని భేసజ్జాని బిలఙ్గం। పిప్పలిం। మరిచం। హరీతకం। విభీతకం। ఆమలకం। గోట్ఠఫలం। యాని వా పనఞ్ఞానిపి అత్థి ఫలాని భేసజ్జాని। నేవ ఖాదనీయే ఖాదనీయత్థం ఫరన్తి। న భోజనీయే భోజనీయత్థం ఫరన్తి…పే॰…॥>
    text <తేన ఖో పన సమయేన గిలానానం భిక్ఖూనం జతూహి భేసజ్జేహి అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। జతూని భేసజ్జాని హిఙ్గుం। హిఙ్గుజతుం। హిఙ్గుసిపాటికం। తకం। తకపత్తిం। తకపణ్ణిం। సజ్జులసం। యాని వా పనఞ్ఞానిపి అత్థి జతూని భేసజ్జాని। నేవ ఖాదనీయే ఖాదనీయత్థం ఫరన్తి…పే॰…॥>
    text <తేన ఖో పన సమయేన గిలానానం భిక్ఖూనం లోణేహి భేసజ్జేహి అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। లోణాని భేసజ్జాని సాముద్దం। కాళలోణం। సిన్ధవం। ఉబ్భిదం। బిలం। యాని వా పనఞ్ఞానిపి అత్థి లోణాని భేసజ్జాని। నేవ ఖాదనీయే ఖాదనీయత్థం ఫరన్తి। న భోజనీయే భోజనీయత్థం ఫరన్తి। తాని పటిగ్గహేత్వా యావజీవం పరిహరితుం। సతి పచ్చయే పరిభుఞ్జితుం॥ అసతి పచ్చయే పరిభుఞ్జన్తస్స ఆపత్తి దుక్కటస్సాతి॥>
    text <౨౬౪>, <తేన ఖో పన సమయేన ఆయస్మతో ఆనన్దస్స ఉపజ్ఝాయస్స ఆయస్మతో బేలట్ఠసీసస్స థుల్లకచ్ఛాబాధో హోతి॥ తస్స లసికాయ చీవరాని కాయే లగ్గన్తి। తాని భిక్ఖూ ఉదకేన తేమేత్వా తేమేత్వా అపకడ్ఢన్తి॥ అద్దసా ఖో భగవా సేనాసనచారికం ఆహిణ్డన్తో తే భిక్ఖూ తాని చీవరాని ఉదకేన తేమేత్వా తేమేత్వా అపకడ్ఢన్తే। దిస్వాన యేన తే భిక్ఖూ తేనుపసఙ్కమి। ఉపసఙ్కమిత్వా తే భిక్ఖూ ఏతదవోచ కిం ఇమస్స। భిక్ఖవే। భిక్ఖునో ఆబాధోతి॥ ఇమస్స। భన్తే। ఆయస్మతో థుల్లకచ్ఛాబాధో। లసికాయ చీవరాని కాయే లగ్గన్తి। తాని మయం ఉదకేన తేమేత్వా తేమేత్వా అపకడ్ఢామాతి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। యస్స కణ్డు వా। పిళకా వా। అస్సావో వా। థుల్లకచ్ఛు వా ఆబాధో। కాయో వా దుగ్గన్ధో। చుణ్ణాని భేసజ్జాని। అగిలానస్స ఛకణం మత్తికం రజననిప్పక్కం॥ అనుజానామి। భిక్ఖవే। ఉదుక్ఖలం ముసలన్తి॥>
    text <తేన ఖో పన సమయేన గిలానానం భిక్ఖూనం చుణ్ణేహి భేసజ్జేహి చాలితేహి అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। చుణ్ణచాలినిన్తి॥ సణ్హేహి అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। దుస్సచాలినిన్తి॥>
    text <తేన ఖో పన సమయేన అఞ్ఞతరస్స భిక్ఖునో అమనుస్సికాబాధో హోతి॥ తం ఆచరియుపజ్ఝాయా ఉపట్ఠహన్తా నాసక్ఖింసు అరోగం కాతుం॥ సో సూకరసూనం గన్త్వా ఆమకమంసం ఖాది। ఆమకలోహితం పివి॥ తస్స సో అమనుస్సికాబాధో పటిప్పస్సమ్భి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అమనుస్సికాబాధే ఆమకమంసం ఆమకలోహితన్తి॥>
    text <౨౬౫>, <తేన ఖో పన సమయేన అఞ్ఞతరస్స భిక్ఖునో చక్ఖురోగాబాధో హోతి॥ తం భిక్ఖూ పరిగ్గహేత్వా ఉచ్చారమ్పి పస్సావమ్పి నిక్ఖామేన్తి॥ అద్దసా ఖో భగవా సేనాసనచారికం ఆహిణ్డన్తో తే భిక్ఖూ తం భిక్ఖుం పరిగ్గహేత్వా ఉచ్చారమ్పి పస్సావమ్పి నిక్ఖామేన్తే। దిస్వాన యేన తే భిక్ఖూ తేనుపసఙ్కమి। ఉపసఙ్కమిత్వా తే భిక్ఖూ ఏతదవోచ కిం ఇమస్స। భిక్ఖవే। భిక్ఖునో ఆబాధోతి॥ ఇమస్స। భన్తే। ఆయస్మతో చక్ఖురోగాబాధో॥ ఇమం మయం పరిగ్గహేత్వా ఉచ్చారమ్పి పస్సావమ్పి నిక్ఖామేమాతి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। అఞ్జనం కాళఞ్జనం। రసఞ్జనం। సోతఞ్జనం। గేరుకం। కపల్లన్తి॥ అఞ్జనూపపిసనేహి అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। చన్దనం। తగరం। కాళానుసారియం। తాలీసం। భద్దముత్తకన్తి॥ తేన ఖో పన సమయేన భిక్ఖూ పిట్ఠాని అఞ్జనాని చరుకేసుపి సరావకేసుపి నిక్ఖిపన్తి। తిణచుణ్ణేహిపి పంసుకేహిపి ఓకిరియన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అఞ్జనిన్తి॥>
    text <తేన ఖో పన సమయేన ఛబ్బగ్గియా భిక్ఖూ ఉచ్చావచా అఞ్జనియో ధారేన్తి సోవణ్ణమయం। రూపియమయం॥ మనుస్సా ఉజ్ఝాయన్తి ఖియ్యన్తి విపాచేన్తి సేయ్యథాపి గిహీ కామభోగినోతి॥ భగవతో ఏతమత్థం ఆరోచేసుం॥ న। భిక్ఖవే। ఉచ్చావచా అఞ్జనీ ధారేతబ్బా॥ యో ధారేయ్య। ఆపత్తి దుక్కటస్స॥ అనుజానామి। భిక్ఖవే। అట్ఠిమయం। దన్తమయం। విసాణమయం। నళమయం। వేళుమయం। కట్ఠమయం। జతుమయం। ఫలమయం। లోహమయం। సఙ్ఖనాభిమయన్తి॥>
    text <తేన ఖో పన సమయేన అఞ్జనియో అపారుతా హోన్తి। తిణచుణ్ణేహిపి పంసుకేహిపి ఓకిరియన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అపిధానన్తి॥ అపిధానం నిపతతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। సుత్తకేన బన్ధిత్వా అఞ్జనియా బన్ధితున్తి॥ అఞ్జనీ ఫలతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। సుత్తకేన సిబ్బేతున్తి॥>
    text <తేన ఖో పన సమయేన భిక్ఖూ అఙ్గులియా అఞ్జన్తి। అక్ఖీని దుక్ఖాని హోన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అఞ్జనిసలాకన్తి॥>
    text <తేన ఖో పన సమయేన ఛబ్బగ్గియా భిక్ఖూ ఉచ్చావచా అఞ్జనిసలాకాయో ధారేన్తి సోవణ్ణమయం రూపియమయం॥ మనుస్సా ఉజ్ఝాయన్తి ఖియ్యన్తి విపాచేన్తి। సేయ్యథాపి గిహీ కామభోగినోతి॥ భగవతో ఏతమత్థం ఆరోచేసుం॥ న। భిక్ఖవే। ఉచ్చావచా అఞ్జనిసలాకా ధారేతబ్బా॥ యో ధారేయ్య। ఆపత్తి దుక్కటస్స॥ అనుజానామి। భిక్ఖవే। అట్ఠిమయం…పే॰… సఙ్ఖనాభిమయన్తి॥>
    text <తేన ఖో పన సమయేన అఞ్జనిసలాకా భూమియం పతితా ఫరుసా హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। సలాకఠానియన్తి॥>
    text <తేన ఖో పన సమయేన భిక్ఖూ అఞ్జనిమ్పి అఞ్జనిసలాకమ్పి హత్థేన పరిహరన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అఞ్జనిత్థవికన్తి॥ అంసబద్ధకో న హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అంసబద్ధకం బన్ధనసుత్తకన్తి॥>
    text <౨౬౬>, <తేన ఖో పన సమయేన ఆయస్మతో పిలిన్దవచ్ఛస్స సీసాభితాపో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। ముద్ధని తేలకన్తి॥ నక్ఖమనియో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। నత్థుకమ్మన్తి॥ నత్థు గలతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। నత్థుకరణిన్తి॥>
    text <తేన ఖో పన సమయేన ఛబ్బగ్గియా భిక్ఖూ ఉచ్చావచా నత్థుకరణియో ధారేన్తి సోవణ్ణమయం రూపియమయం॥ మనుస్సా ఉజ్ఝాయన్తి ఖియ్యన్తి విపాచేన్తి। సేయ్యథాపి గిహీ కామభోగినోతి॥ భగవతో ఏతమత్థం ఆరోచేసుం॥ న। భిక్ఖవే। ఉచ్చావచా నత్థుకరణీ ధారేతబ్బా॥ యో ధారేయ్య। ఆపత్తి దుక్కటస్స॥ అనుజానామి। భిక్ఖవే। అట్ఠిమయం…పే॰… సఙ్ఖనాభిమయన్తి॥ నత్థుం విసమం ఆసిఞ్చన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। యమకనత్థుకరణిన్తి॥ నక్ఖమనియో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। ధూమం పాతున్తి॥ తఞ్ఞేవ వట్టిం ఆలిమ్పేత్వా పివన్తి। కణ్ఠో దహతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। ధూమనేత్తన్తి॥>
    text <తేన ఖో పన సమయేన ఛబ్బగ్గియా భిక్ఖూ ఉచ్చావచాని ధూమనేత్తాని ధారేన్తి సోవణ్ణమయం రూపియమయం॥ మనుస్సా ఉజ్ఝాయన్తి ఖియ్యన్తి విపాచేన్తి సేయ్యథాపి గిహీ కామభోగినోతి॥ భగవతో ఏతమత్థం ఆరోచేసుం॥ న। భిక్ఖవే। ఉచ్చావచాని ధూమనేత్తాని ధారేతబ్బాని॥ యో ధారేయ్య। ఆపత్తి దుక్కటస్స॥ అనుజానామి। భిక్ఖవే। అట్ఠిమయం…పే॰… సఙ్ఖనాభిమయన్తి॥>
    text <తేన ఖో పన సమయేన ధూమనేత్తాని అపారుతాని హోన్తి। పాణకా పవిసన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అపిధానన్తి॥>
    text <తేన ఖో పన సమయేన భిక్ఖూ ధూమనేత్తాని హత్థేన పరిహరన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। ధూమనేత్తథవికన్తి॥ ఏకతో ఘంసియన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। యమకథవికన్తి॥ అంసబద్ధకో న హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అంసబద్ధకం బన్ధనసుత్తకన్తి॥>
    text <౨౬౭>, <తేన ఖో పన సమయేన ఆయస్మతో పిలిన్దవచ్ఛస్స వాతాబాధో హోతి॥ వేజ్జా ఏవమాహంసు తేలం పచితబ్బన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। తేలపాకన్తి॥ తస్మిం ఖో పన తేలపాకే మజ్జం పక్ఖిపితబ్బం హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। తేలపాకే మజ్జం పక్ఖిపితున్తి॥>
    text <తేన ఖో పన సమయేన ఛబ్బగ్గియా భిక్ఖూ అతిపక్ఖిత్తమజ్జాని తేలాని పచన్తి। తాని పివిత్వా మజ్జన్తి॥ భగవతో ఏతమత్థం ఆరోచేసుం॥ న। భిక్ఖవే। అతిపక్ఖిత్తమజ్జం తేలం పాతబ్బం॥ యో పివేయ్య। యథాధమ్మో కారేతబ్బో॥ అనుజానామి। భిక్ఖవే। యస్మిం తేలపాకే మజ్జస్స న వణ్ణో న గన్ధో న రసో పఞ్ఞాయతి। ఏవరూపం మజ్జపక్ఖిత్తం తేలం పాతున్తి॥>
    text <తేన ఖో పన సమయేన భిక్ఖూనం బహుం అతిపక్ఖిత్తమజ్జం తేలం పక్కం హోతి॥ అథ ఖో భిక్ఖూనం ఏతదహోసి కథం ను ఖో అతిపక్ఖిత్తమజ్జే తేలే పటిపజ్జితబ్బన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అబ్భఞ్జనం అధిట్ఠాతున్తి॥>
    text <తేన ఖో పన సమయేన ఆయస్మతో పిలిన్దవచ్ఛస్స బహుతరం తేలం పక్కం హోతి। తేలభాజనం న విజ్జతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। తీణి తుమ్బాని లోహతుమ్బం। కట్ఠతుమ్బం। ఫలతుమ్బన్తి॥>
    text <తేన ఖో పన సమయేన ఆయస్మతో పిలిన్దవచ్ఛస్స అఙ్గవాతో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। సేదకమ్మన్తి॥ నక్ఖమనియో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। సమ్భారసేదన్తి॥ నక్ఖమనియో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। మహాసేదన్తి॥ నక్ఖమనియో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। భఙ్గోదకన్తి॥ నక్ఖమనియో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। ఉదకకోట్ఠకన్తి॥>
    text <తేన ఖో పన సమయేన ఆయస్మతో పిలిన్దవచ్ఛస్స పబ్బవాతో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। లోహితం మోచేతున్తి॥ నక్ఖమనియో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। లోహితం మోచేత్వా విసాణేన గాహేతున్తి॥>
    text <తేన ఖో పన సమయేన ఆయస్మతో పిలిన్దవచ్ఛస్స పాదా ఫలితా హోన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। పాదబ్భఞ్జనన్తి॥ నక్ఖమనియో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। పజ్జం అభిసఙ్ఖరితున్తి॥>
    text <తేన ఖో పన సమయేన అఞ్ఞతరస్స భిక్ఖునో గణ్డాబాధో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। సత్థకమ్మన్తి॥ కసావోదకేన అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। కసావోదకన్తి॥ తిలకక్కేన అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। తిలకక్కన్తి॥ కబళికాయ అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। కబళికన్తి॥ వణబన్ధనచోళేన అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। వణబన్ధనచోళన్తి॥ వణో కణ్డువతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। సాసపకుట్టేన ఫోసితున్తి॥ వణో కిలిజ్జిత్థ॥ భగవతో ఏతమత్థం ఆరోచేసుం॥ అనుజానామి। భిక్ఖవే। ధూమం కాతున్తి॥ వడ్ఢమంసం వుట్ఠాతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। లోణసక్ఖరికాయ ఛిన్దితున్తి॥ వణో న రుహతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। వణతేలన్తి॥ తేలం గలతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। వికాసికం సబ్బం వణపటికమ్మన్తి॥>
    text <౨౬౮>, <తేన ఖో పన సమయేన అఞ్ఞతరో భిక్ఖు అహినా దట్ఠో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। చత్తారి మహావికటాని దాతుం గూథం। ముత్తం। ఛారికం। మత్తికన్తి॥ అథ ఖో భిక్ఖూనం ఏతదహోసి అప్పటిగ్గహితాని ను ఖో ఉదాహు పటిగ్గహేతబ్బానీతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। సతి కప్పియకారకే పటిగ్గహాపేతుం। అసతి కప్పియకారకే సామం గహేత్వా పరిభుఞ్జితున్తి॥>
    text <తేన ఖో పన సమయేన అఞ్ఞతరేన భిక్ఖునా విసం పీతం హోతి॥ భగవతో ఏతమత్థం ఆరోచేసుం॥ అనుజానామి భిక్ఖవే గూథం పాయేతున్తి॥ అథ ఖో భిక్ఖూనం ఏతదహోసి అప్పటిగ్గహితం ను ఖో ఉదాహు పటిగ్గహేతబ్బోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। యం కరోన్తో పటిగ్గణ్హాతి। స్వేవ పటిగ్గహో కతో। న పున పటిగ్గహేతబ్బోతి॥>
    text <౨౬౯>, <తేన ఖో పన సమయేన అఞ్ఞతరస్స భిక్ఖునో ఘరదిన్నకాబాధో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। సీతాలోళిం పాయేతున్తి॥>
    text <తేన ఖో పన సమయేన అఞ్ఞతరో భిక్ఖు దుట్ఠగహణికో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। ఆమిసఖారం పాయేతున్తి॥>
    text <తేన ఖో పన సమయేన అఞ్ఞతరస్స భిక్ఖునో పణ్డురోగాబాధో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। ముత్తహరీతకం పాయేతున్తి॥>
    text <తేన ఖో పన సమయేన అఞ్ఞతరస్స భిక్ఖునో ఛవిదోసాబాధో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। గన్ధాలేపం కాతున్తి॥>
    text <తేన ఖో పన సమయేన అఞ్ఞతరో భిక్ఖు అభిసన్నకాయో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। విరేచనం పాతున్తి॥ అచ్ఛకఞ్జియా అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అచ్ఛకఞ్జిన్తి॥ అకటయూసేన అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అకటయూసన్తి॥ కటాకటేన అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। కటాకటన్తి॥ పటిచ్ఛాదనీయేన అత్థో హోతి॥ భగవతో ఏతమత్థం ఆరోచేసుం॥ అనుజానామి। భిక్ఖవే। పటిచ్ఛాదనీయన్తి॥>
    stand <మూలాదిభేసజ్జకథా నిట్ఠితా॥>
  text <౧౬౨॥ పిలిన్దవచ్ఛవత్థు>
    text <౨౭౦>, <తేన ఖో పన సమయేన ఆయస్మా పిలిన్దవచ్ఛో రాజగహే పబ్భారం సోధాపేతి లేణం కత్తుకామో॥ అథ ఖో రాజా మాగధో సేనియో బిమ్బిసారో యేనాయస్మా పిలిన్దవచ్ఛో తేనుపసఙ్కమి। ఉపసఙ్కమిత్వా ఆయస్మన్తం పిలిన్దవచ్ఛం అభివాదేత్వా ఏకమన్తం నిసీది॥ ఏకమన్తం నిసిన్నో ఖో రాజా మాగధో సేనియో బిమ్బిసారో ఆయస్మన్తం పిలిన్దవచ్ఛం ఏతదవోచ కిం। భన్తే। థేరో కారాపేతీతి॥ పబ్భారం। మహారాజ। సోధాపేమి। లేణం కత్తుకామోతి॥ అత్థో। భన్తే। అయ్యస్స ఆరామికేనాతి॥ న ఖో। మహారాజ। భగవతా ఆరామికో అనుఞ్ఞాతోతి॥ తేన హి। భన్తే। భగవన్తం పటిపుచ్ఛిత్వా మమ ఆరోచేయ్యాథాతి॥ ఏవం। మహారాజాతి ఖో ఆయస్మా పిలిన్దవచ్ఛో రఞ్ఞో మాగధస్స సేనియస్స బిమ్బిసారస్స పచ్చస్సోసి॥ అథ ఖో ఆయస్మా పిలిన్దవచ్ఛో రాజానం మాగధం సేనియం బిమ్బిసారం ధమ్మియా కథాయ సన్దస్సేసి। సమాదపేసి। సముత్తేజేసి। సమ్పహంసేసి॥ అథ ఖో రాజా మాగధో సేనియో బిమ్బిసారో ఆయస్మతా పిలిన్దవచ్ఛేన ధమ్మియా కథాయ సన్దస్సితో సమాదపితో సముత్తేజితో సమ్పహంసితో ఉట్ఠాయాసనా ఆయస్మన్తం పిలిన్దవచ్ఛం అభివాదేత్వా పదక్ఖిణం కత్వా పక్కామి॥>
    text <అథ ఖో ఆయస్మా పిలిన్దవచ్ఛో భగవతో సన్తికే దూతం పాహేసి రాజా। భన్తే। మాగధో సేనియో బిమ్బిసారో ఆరామికం దాతుకామో॥ కథం ను ఖో। భన్తే। మయా పటిపజ్జితబ్బన్తి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। ఆరామికన్తి॥ దుతియమ్పి ఖో రాజా మాగధో సేనియో బిమ్బిసారో యేనాయస్మా పిలిన్దవచ్ఛో తేనుపసఙ్కమి। ఉపసఙ్కమిత్వా ఆయస్మన్తం పిలిన్దవచ్ఛం అభివాదేత్వా ఏకమన్తం నిసీది॥ ఏకమన్తం నిసిన్నో ఖో రాజా మాగధో సేనియో బిమ్బిసారో ఆయస్మన్తం పిలిన్దవచ్ఛం ఏతదవోచ అనుఞ్ఞాతో। భన్తే। భగవతా ఆరామికోతి॥ ఏవం। మహారాజాతి॥ తేన హి। భన్తే। అయ్యస్స ఆరామికం దమ్మీతి॥ అథ ఖో రాజా మాగధో సేనియో బిమ్బిసారో ఆయస్మతో పిలిన్దవచ్ఛస్స ఆరామికం పటిస్సుత్వా। విస్సరిత్వా। చిరేన సతిం పటిలభిత్వా। అఞ్ఞతరం సబ్బత్థకం మహామత్తం ఆమన్తేసి యో మయా। భణే। అయ్యస్స ఆరామికో పటిస్సుతో। దిన్నో సో ఆరామికోతి॥ న ఖో। దేవ। అయ్యస్స ఆరామికో దిన్నోతి॥ కీవ చిరం ను ఖో। భణే। ఇతో హి తం హోతీతి॥ అథ ఖో సో మహామత్తో రత్తియో గణేత్వా రాజానం మాగధం సేనియం బిమ్బిసారం ఏతదవోచ పఞ్చ। దేవ। రత్తిసతానీతి॥ తేన హి। భణే। అయ్యస్స పఞ్చ ఆరామికసతాని దేహీతి॥ ఏవం। దేవాతి ఖో సో మహామత్తో రఞ్ఞో మాగధస్స సేనియస్స బిమ్బిసారస్స పటిస్సుత్వా ఆయస్మతో పిలిన్దవచ్ఛస్స పఞ్చ ఆరామికసతాని పాదాసి। పాటియేక్కో గామో నివిసి॥ ఆరామికగామకోతిపి నం ఆహంసు। పిలిన్దగామకోతిపి నం ఆహంసు॥>
    text <౨౭౧>, <తేన ఖో పన సమయేన ఆయస్మా పిలిన్దవచ్ఛో తస్మిం గామకే కులూపకో హోతి॥ అథ ఖో ఆయస్మా పిలిన్దవచ్ఛో పుబ్బణ్హసమయం నివాసేత్వా పత్తచీవరమాదాయ పిలిన్దగామం పిణ్డాయ పావిసి॥ తేన ఖో పన సమయేన తస్మిం గామకే ఉస్సవో హోతి॥ దారకా అలఙ్కతా మాలాకితా కీళన్తి॥ అథ ఖో ఆయస్మా పిలిన్దవచ్ఛో పిలిన్దగామకే సపదానం పిణ్డాయ చరమానో యేన అఞ్ఞతరస్స ఆరామికస్స నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ తేన ఖో పన సమయేన తస్సా ఆరామికినియా ధీతా అఞ్ఞే దారకే అలఙ్కతే మాలాకితే పస్సిత్వా రోదతి మాలం మే దేథ। అలఙ్కారం మే దేథాతి॥ అథ ఖో ఆయస్మా పిలిన్దవచ్ఛో తం ఆరామికినిం ఏతదవోచ కిస్సాయం దారికా రోదతీతి॥ అయం। భన్తే। దారికా అఞ్ఞే దారకే అలఙ్కతే మాలాకితే పస్సిత్వా రోదతి మాలం మే దేథ। అలఙ్కారం మే దేథాతి॥ కుతో అమ్హాకం దుగ్గతానం మాలా। కుతో అలఙ్కారోతి॥ అథ ఖో ఆయస్మా పిలిన్దవచ్ఛో అఞ్ఞతరం తిణణ్డుపకం గహేత్వా తం ఆరామికినిం ఏతదవోచ హన్దిమం తిణణ్డుపకం తస్సా దారికాయ సీసే పటిముఞ్చాతి॥ అథ ఖో సా ఆరామికినీ తం తిణణ్డుపకం గహేత్వా తస్సా దారికాయ సీసే పటిముఞ్చి॥ సా అహోసి సువణ్ణమాలా అభిరూపా। దస్సనీయా। పాసాదికా। నత్థి తాదిసా రఞ్ఞోపి అన్తేపురే సువణ్ణమాలా॥ మనుస్సా రఞ్ఞో మాగధస్స సేనియస్స బిమ్బిసారస్స ఆరోచేసుం అముకస్స। దేవ। ఆరామికస్స ఘరే సువణ్ణమాలా అభిరూపా। దస్సనీయా। పాసాదికా। నత్థి తాదిసా దేవస్సపి అన్తేపురే సువణ్ణమాలా। కుతో తస్స దుగ్గతస్స॥ నిస్సంసయం చోరికాయ ఆభతాతి॥>
    text <అథ ఖో రాజా మాగధో సేనియో బిమ్బిసారో తం ఆరామికకులం బన్ధాపేసి॥ దుతియమ్పి ఖో ఆయస్మా పిలిన్దవచ్ఛో పుబ్బణ్హసమయం నివాసేత్వా పత్తచీవరమాదాయ పిలిన్దగామం పిణ్డాయ పావిసి॥ పిలిన్దగామకే సపదానం పిణ్డాయ చరమానో యేన తస్స ఆరామికస్స నివేసనం తేనుపసఙ్కమి। ఉపసఙ్కమిత్వా పటివిస్సకే పుచ్ఛి కహం ఇమం ఆరామికకులం గతన్తి॥ ఏతిస్సా। భన్తే। సువణ్ణమాలాయ కారణా రఞ్ఞా బన్ధాపితన్తి॥ అథ ఖో ఆయస్మా పిలిన్దవచ్ఛో యేన రఞ్ఞో మాగధస్స సేనియస్స బిమ్బిసారస్స నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ అథ ఖో రాజా మాగధో సేనియో బిమ్బిసారో యేనాయస్మా పిలిన్దవచ్ఛో తేనుపసఙ్కమి। ఉపసఙ్కమిత్వా ఆయస్మన్తం పిలిన్దవచ్ఛం అభివాదేత్వా ఏకమన్తం నిసీది॥ ఏకమన్తం నిసిన్నం ఖో రాజానం మాగధం సేనియం బిమ్బిసారం ఆయస్మా పిలిన్దవచ్ఛో ఏతదవోచ కిస్స। మహారాజ। ఆరామికకులం బన్ధాపితన్తి॥ తస్స। భన్తే। ఆరామికస్స ఘరే సువణ్ణమాలా అభిరూపా। దస్సనీయా। పాసాదికా। నత్థి తాదిసా అమ్హాకమ్పి అన్తేపురే సువణ్ణమాలా। కుతో తస్స దుగ్గతస్స॥ నిస్సంసయం చోరికాయ ఆభతాతి॥ అథ ఖో ఆయస్మా పిలిన్దవచ్ఛో రఞ్ఞో మాగధస్స సేనియస్స బిమ్బిసారస్స పాసాదం సువణ్ణన్తి అధిముచ్చి। సో అహోసి సబ్బసోవణ్ణమయో॥ ఇదం పన తే। మహారాజ। తావ బహుం సువణ్ణం కుతోతి॥ అఞ్ఞాతం। భన్తే। అయ్యస్సేవేసో ఇద్ధానుభావోతి తం ఆరామికకులం ముఞ్చాపేసి॥>
    text <మనుస్సా అయ్యేన కిర పిలిన్దవచ్ఛేన సరాజికాయ పరిసాయ ఉత్తరిమనుస్సధమ్మం ఇద్ధిపాటిహారియం దస్సితన్తి అత్తమనా అభిప్పసన్నా ఆయస్మతో పిలిన్దవచ్ఛస్స పఞ్చ భేసజ్జాని అభిహరింసు। సేయ్యథిదం సప్పిం। నవనీతం। తేలం। మధుం। ఫాణితం॥ పకతియాపి చ ఆయస్మా పిలిన్దవచ్ఛో లాభీ హోతి పఞ్చన్నం భేసజ్జానం। లద్ధం లద్ధం పరిసాయ విస్సజ్జేతి॥ పరిసా చస్స హోతి బాహుల్లికా। లద్ధం లద్ధం కోలమ్బేపి। ఘటేపి। పూరేత్వా పటిసామేతి। పరిస్సావనానిపి। థవికాయోపి। పూరేత్వా వాతపానేసు లగ్గేతి॥ తాని ఓలీనవిలీనాని తిట్ఠన్తి॥ ఉన్దూరేహిపి విహారా ఓకిణ్ణవికిణ్ణా హోన్తి॥ మనుస్సా విహారచారికం ఆహిణ్డన్తా పస్సిత్వా ఉజ్ఝాయన్తి ఖియ్యన్తి విపాచేన్తి అన్తోకోట్ఠాగారికా ఇమే సమణా సక్యపుత్తియా। సేయ్యథాపి రాజా మాగధో సేనియో బిమ్బిసారోతి॥ అస్సోసుం ఖో భిక్ఖూ తేసం మనుస్సానం ఉజ్ఝాయన్తానం ఖియ్యన్తానం విపాచేన్తానం॥ యే తే భిక్ఖూ అప్పిచ్ఛా। తే ఉజ్ఝాయన్తి ఖియ్యన్తి విపాచేన్తి కథఞ్హి నామ భిక్ఖూ ఏవరూపాయ బాహుల్లాయ చేతేస్సన్తీతి॥ అథ ఖో తే భిక్ఖూ తే అనేకపరియాయేన విగరహిత్వా భగవతో ఏతమత్థం ఆరోచేసుం…పే॰… సచ్చం కిర। భిక్ఖవే। భిక్ఖూ ఏవరూపాయ బాహుల్లాయ చేతేన్తీతి॥ సచ్చం భగవాతి…పే॰… విగరహిత్వా ధమ్మిం కథం కత్వా భిక్ఖూ ఆమన్తేసి యాని ఖో పన తాని గిలానానం భిక్ఖూనం పటిసాయనీయాని భేసజ్జాని। సేయ్యథిదం సప్పి। నవనీతం। తేలం। మధు। ఫాణితం। తాని పటిగ్గహేత్వా సత్తాహపరమం సన్నిధికారకం పరిభుఞ్జితబ్బాని॥ తం అతిక్కామయతో యథాధమ్మో కారేతబ్బోతి॥>
    stand <పిలిన్దవచ్ఛవత్థు నిట్ఠితం॥>
    stand <భేసజ్జానుఞ్ఞాతభాణవారో నిట్ఠితో పఠమో॥>
  text <౧౬౩॥ గుళాదిఅనుజాననా>
    text <౨౭౨>, <అథ ఖో భగవా సావత్థియం యథాభిరన్తం విహరిత్వా యేన రాజగహం తేన చారికం పక్కామి॥ అద్దసా ఖో ఆయస్మా కఙ్ఖారేవతో అన్తరామగ్గే గుళకరణం। ఓక్కమిత్వా గుళే పిట్ఠమ్పి ఛారికమ్పి పక్ఖిపన్తే। దిస్వాన అకప్పియో గుళో సామిసో। న కప్పతి గుళో వికాలే పరిభుఞ్జితున్తి కుక్కుచ్చాయన్తో సపరిసో గుళం న పరిభుఞ్జతి॥ యేపిస్స సోతబ్బం మఞ్ఞన్తి। తేపి గుళం న పరిభుఞ్జన్తి॥ భగవతో ఏతమత్థం ఆరోచేసుం॥ కిమత్థాయ। భిక్ఖవే। గుళే పిట్ఠమ్పి ఛారికమ్పి పక్ఖిపన్తీతి॥ థద్ధత్థాయ భగవాతి॥ సచే। భిక్ఖవే। థద్ధత్థాయ గుళే పిట్ఠమ్పి ఛారికమ్పి పక్ఖిపన్తి। సో చ గుళోత్వేవ సఙ్ఖం గచ్ఛతి॥ అనుజానామి। భిక్ఖవే। యథాసుఖం గుళం పరిభుఞ్జితున్తి॥>
    text <అద్దసా ఖో ఆయస్మా కఙ్ఖారేవతో అన్తరామగ్గే వచ్చే ముగ్గం జాతం। పస్సిత్వా అకప్పియా ముగ్గా। పక్కాపి ముగ్గా జాయన్తీతి కుక్కుచ్చాయన్తో సపరిసో ముగ్గం న పరిభుఞ్జతి॥ యేపిస్స సోతబ్బం మఞ్ఞన్తి। తేపి ముగ్గం న పరిభుఞ్జన్తి॥ భగవతో ఏతమత్థం ఆరోచేసుం॥ సచే। భిక్ఖవే। పక్కాపి ముగ్గా జాయన్తి। అనుజానామి। భిక్ఖవే। యథాసుఖం ముగ్గం పరిభుఞ్జితున్తి॥>
    text <౨౭౩>, <తేన ఖో పన సమయేన అఞ్ఞతరస్స భిక్ఖునో ఉదరవాతాబాధో హోతి॥ సో లోణసోవీరకం అపాయి॥ తస్స సో ఉదరవాతాబాధో పటిప్పస్సమ్భి॥ భగవతో ఏతమత్థం ఆరోచేసుం॥ అనుజానామి। భిక్ఖవే। గిలానస్స లోణసోవీరకం। అగిలానస్స ఉదకసమ్భిన్నం పానపరిభోగేన పరిభుఞ్జితున్తి॥>
    stand <గుళాదిఅనుజాననా నిట్ఠితా॥>
  text <౧౬౪॥ అన్తోవుట్ఠాదిపటిక్ఖేపకథా>
    text <౨౭౪>, <అథ ఖో భగవా అనుపుబ్బేన చారికం చరమానో యేన రాజగహం తదవసరి॥ తత్ర సుదం భగవా రాజగహే విహరతి వేళువనే కలన్దకనివాపే॥ తేన ఖో పన సమయేన భగవతో ఉదరవాతాబాధో హోతి॥ అథ ఖో ఆయస్మా ఆనన్దో పుబ్బేపి భగవతో ఉదరవాతాబాధో తేకటులయాగుయా ఫాసు హోతీతి సామం తిలమ్పి। తణ్డులమ్పి। ముగ్గమ్పి విఞ్ఞాపేత్వా। అన్తో వాసేత్వా। అన్తో సామం పచిత్వా భగవతో ఉపనామేసి పివతు భగవా తేకటులయాగున్తి॥ జానన్తాపి తథాగతా పుచ్ఛన్తి। జానన్తాపి న పుచ్ఛన్తి। కాలం విదిత్వా పుచ్ఛన్తి। కాలం విదిత్వా న పుచ్ఛన్తి। అత్థసంహితం తథాగతా పుచ్ఛన్తి। నో అనత్థసంహితం॥ అనత్థసంహితే సేతుఘాతో తథాగతానం॥ ద్వీహి ఆకారేహి బుద్ధా భగవన్తో భిక్ఖూ పటిపుచ్ఛన్తి ధమ్మం వా దేసేస్సామ। సావకానం వా సిక్ఖాపదం పఞ్ఞపేస్సామాతి॥ అథ ఖో భగవా ఆయస్మన్తం ఆనన్దం ఆమన్తేసి కుతాయం। ఆనన్ద। యాగూతి॥ అథ ఖో ఆయస్మా ఆనన్దో భగవతో ఏతమత్థం ఆరోచేసి॥ విగరహి బుద్ధో భగవా అననుచ్ఛవికం। ఆనన్ద। అననులోమికం। అప్పతిరూపం। అస్సామణకం। అకప్పియం। అకరణీయం॥ కథఞ్హి నామ త్వం। ఆనన్ద। ఏవరూపాయ బాహుల్లాయ చేతేస్ససి॥ యదపి। ఆనన్ద। అన్తో వుట్ఠం తదపి అకప్పియం। యదపి అన్తో పక్కం తదపి అకప్పియం। యదపి సామం పక్కం। తదపి అకప్పియం॥ నేతం। ఆనన్ద। అప్పసన్నానం వా పసాదాయ…పే॰… విగరహిత్వా ధమ్మిం కథం కత్వా భిక్ఖూ ఆమన్తేసి న। భిక్ఖవే। అన్తో వుట్ఠం। అన్తో పక్కం। సామం పక్కం పరిభుఞ్జితబ్బం॥ యో పరిభుఞ్జేయ। ఆపత్తి దుక్కటస్స॥ అన్తో చే। భిక్ఖవే। వుట్ఠం। అన్తో పక్కం। సామం పక్కం తఞ్చే పరిభుఞ్జేయ్య। ఆపత్తి తిణ్ణం దుక్కటానం॥ అన్తో చే। భిక్ఖవే। వుట్ఠం। అన్తో పక్కం। అఞ్ఞేహి పక్కం। తఞ్చే పరిభుఞ్జేయ్య। ఆపత్తి ద్విన్నం దుక్కటానం॥ అన్తో చే। భిక్ఖవే। వుట్ఠం। బహి పక్కం। సామం పక్కం। తఞ్చే పరిభుఞ్జేయ్య। ఆపత్తి ద్విన్నం దుక్కటానం॥ బహి చే। భిక్ఖవే। వుట్ఠం। అన్తో పక్కం। సామం పక్కం। తఞ్చే పరిభుఞ్జేయ్య। ఆపత్తి ద్విన్నం దుక్కటానం॥ అన్తో చే। భిక్ఖవే। వుట్ఠం। బహి పక్కం। అఞ్ఞేహి పక్కం। తఞ్చే పరిభుఞ్జేయ్య। ఆపత్తి దుక్కటస్స॥ బహి చే। భిక్ఖవే। వుట్ఠం। అన్తో పక్కం। అఞ్ఞేహి పక్కం। తఞ్చే పరిభుఞ్జేయ్య। ఆపత్తి దుక్కటస్స॥ బహి చే। భిక్ఖవే। వుట్ఠం। బహి పక్కం। సామం పక్కం। తఞ్చే పరిభుఞ్జేయ్య। ఆపత్తి దుక్కటస్స॥ బహి చే। భిక్ఖవే। వుట్ఠం। బహి పక్కం। అఞ్ఞేహి పక్కం। తఞ్చే పరిభుఞ్జేయ్య। అనాపత్తీతి॥>
    text <తేన ఖో పన సమయేన భిక్ఖూ భగవతా సామంపాకో పటిక్ఖిత్తోతి పున పాకే కుక్కుచ్చాయన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। పున పాకం పచితున్తి॥>
    text <తేన ఖో పన సమయేన రాజగహం దుబ్భిక్ఖం హోతి॥ మనుస్సా లోణమ్పి। తేలమ్పి। తణ్డులమ్పి। ఖాదనీయమ్పి ఆరామం ఆహరన్తి॥ తాని భిక్ఖూ బహి వాసేన్తి। ఉక్కపిణ్డకాపి ఖాదన్తి। చోరాపి హరన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అన్తో వాసేతున్తి॥ అన్తో వాసేత్వా బహి పాచేన్తి॥ దమకా పరివారేన్తి॥ భిక్ఖూ అవిస్సట్ఠా పరిభుఞ్జన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అన్తో పచితున్తి॥ దుబ్భిక్ఖే కప్పియకారకా బహుతరం హరన్తి। అప్పతరం భిక్ఖూనం దేన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। సామం పచితుం॥ అనుజానామి। భిక్ఖవే। అన్తో వుట్ఠం। అన్తో పక్కం। సామం పక్కన్తి॥>
    stand <అన్తోవుట్ఠాదిపటిక్ఖేపకథా నిట్ఠితా॥>
  text <౧౬౫॥ ఉగ్గహితపటిగ్గహణా>
    text <౨౭౫>, <తేన ఖో పన సమయేన సమ్బహులా భిక్ఖూ కాసీసు వస్సంవుట్ఠా రాజగహం గచ్ఛన్తా భగవన్తం దస్సనాయ అన్తరామగ్గే న లభింసు లూఖస్స వా పణీతస్స వా భోజనస్స యావదత్థం పారిపూరిం। బహుఞ్చ ఫలఖాదనీయం అహోసి। కప్పియకారకో చ న అహోసి॥ అథ ఖో తే భిక్ఖూ కిలన్తరూపా యేన రాజగహం వేళువనం కలన్దకనివాపో। యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం నిసీదింసు॥ ఆచిణ్ణం ఖో పనేతం బుద్ధానం భగవన్తానం ఆగన్తుకేహి భిక్ఖూహి సద్ధిం పటిసమ్మోదితుం॥ అథ ఖో భగవా తే భిక్ఖూ ఏతదవోచ కచ్చి। భిక్ఖవే। ఖమనీయం। కచ్చి యాపనీయం। కచ్చిత్థ అప్పకిలమథేన అద్ధానం ఆగతా। కుతో చ తుమ్హే। భిక్ఖవే। ఆగచ్ఛథాతి॥ ఖమనీయం భగవా। యాపనీయం భగవా॥ ఇధ మయం। భన్తే। కాసీసు వస్సంవుట్ఠా రాజగహం ఆగచ్ఛన్తా భగవన్తం దస్సనాయ అన్తరామగ్గే న లభిమ్హా లూఖస్స వా పణీతస్స వా భోజనస్స యావదత్థం పారిపూరిం। బహుఞ్చ ఫలఖాదనీయం అహోసి। కప్పియకారకో చ న అహోసి। తేన మయం కిలన్తరూపా అద్ధానం ఆగతాతి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। యత్థ ఫలఖాదనీయం పస్సతి। కప్పియకారకో చ న హోతి। సామం గహేత్వా। హరిత్వా। కప్పియకారకే పస్సిత్వా। భూమియం నిక్ఖిపిత్వా। పటిగ్గహాపేత్వా పరిభుఞ్జితుం॥ అనుజానామి। భిక్ఖవే। ఉగ్గహితం పటిగ్గహితున్తి॥>
    text <౨౭౬>, <తేన ఖో పన సమయేన అఞ్ఞతరస్స బ్రాహ్మణస్స నవా చ తిలా నవఞ్చ మధు ఉప్పన్నా హోన్తి॥ అథ ఖో తస్స బ్రాహ్మణస్స ఏతదహోసి యంనూనాహం నవే చ తిలే నవఞ్చ మధుం బుద్ధప్పముఖస్స భిక్ఖుసఙ్ఘస్స దదేయ్యన్తి॥ అథ ఖో సో బ్రాహ్మణో యేన భగవా తేనుపసఙ్కమి। ఉపసఙ్కమిత్వా భగవతా సద్ధిం పటిసమ్మోది। సమ్మోదనీయం కథం సారణీయం వీతిసారేత్వా ఏకమన్తం అట్ఠాసి॥ ఏకమన్తం ఠితో ఖో సో బ్రాహ్మణో భగవన్తం ఏతదవోచ అధివాసేతు మే భవం గోతమో స్వాతనాయ భత్తం। సద్ధిం భిక్ఖుసఙ్ఘేనాతి॥ అధివాసేసి భగవా తుణ్హీభావేన॥ అథ ఖో సో బ్రాహ్మణో భగవతో అధివాసనం విదిత్వా పక్కామి॥ అథ ఖో సో బ్రాహ్మణో తస్సా రత్తియా అచ్చయేన పణీతం ఖాదనీయం భోజనీయం పటియాదాపేత్వా భగవతో కాలం ఆరోచాపేసి కాలో। భో గోతమ। నిట్ఠితం భత్తన్తి॥ అథ ఖో భగవా పుబ్బణ్హసమయం నివాసేత్వా పత్తచీవరమాదాయ యేన తస్స బ్రాహ్మణస్స నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది। సద్ధిం భిక్ఖుసఙ్ఘేన॥ అథ ఖో సో బ్రాహ్మణో బుద్ధప్పముఖం భిక్ఖుసఙ్ఘం పణీతేన ఖాదనీయేన భోజనీయేన సహత్థా సన్తప్పేత్వా సమ్పవారేత్వా భగవన్తం భుత్తావిం ఓనీతపత్తపాణిం ఏకమన్తం నిసీది॥ ఏకమన్తం నిసిన్నం ఖో తం బ్రాహ్మణం భగవా ధమ్మియా కథాయ సన్దస్సేత్వా। సమాదపేత్వా। సముత్తేజేత్వా। సమ్పహంసేత్వా ఉట్ఠాయాసనా పక్కామి॥>
    text <అథ ఖో తస్స బ్రాహ్మణస్స అచిరపక్కన్తస్స భగవతో ఏతదహోసి యేసం ఖో మయా అత్థాయ బుద్ధప్పముఖో భిక్ఖుసఙ్ఘో నిమన్తితో। నవే చ తిలే నవఞ్చ మధుం దస్సామీతి। తే మయా పముట్ఠా దాతుం॥ యంనూనాహం నవే చ తిలే నవఞ్చ మధుం కోలమ్బేహి చ ఘటేహి చ ఆరామం హరాపేయ్యన్తి॥ అథ ఖో సో బ్రాహ్మణో నవే చ తిలే నవఞ్చ మధుం కోలమ్బేహి చ ఘటేహి చ ఆరామం హరాపేత్వా యేన భగవా తేనుపసఙ్కమి। ఉపసఙ్కమిత్వా ఏకమన్తం అట్ఠాసి॥ ఏకమన్తం ఠితో ఖో సో బ్రాహ్మణో భగవన్తం ఏతదవోచ యేసం ఖో మయా। భో గోతమ। అత్థాయ బుద్ధప్పముఖో భిక్ఖుసఙ్ఘో నిమన్తితో। నవే చ తిలే నవఞ్చ మధుం దస్సామీతి। తే మయా పముట్ఠా దాతుం॥ పటిగ్గణ్హాతు మే భవం గోతమో నవే చ తిలే నవఞ్చ మధున్తి॥ తేన హి। బ్రాహ్మణ। భిక్ఖూనం దేహీతి॥ తేన ఖో పన సమయేన భిక్ఖూ దుబ్భిక్ఖే అప్పమత్తకేపి పవారేన్తి। పటిసఙ్ఖాపి పటిక్ఖిపన్తి। సబ్బో చ సఙ్ఘో పవారితో హోతి॥ భిక్ఖూ కుక్కుచ్చాయన్తా న పటిగ్గణ్హన్తి॥ పటిగ్గణ్హథ। భిక్ఖవే। పరిభుఞ్జథ॥ అనుజానామి। భిక్ఖవే। తతో నీహటం భుత్తావినా పవారితేన అనతిరిత్తం పరిభుఞ్జితున్తి॥>
    stand <ఉగ్గహితపటిగ్గహణా నిట్ఠితా॥>
  text <౧౬౬॥ పటిగ్గహితాదిఅనుజాననా>
    text <౨౭౭>, <తేన ఖో పన సమయేన ఆయస్మతో ఉపనన్దస్స సక్యపుత్తస్స ఉపట్ఠాకకులం సఙ్ఘస్సత్థాయ ఖాదనీయం పాహేసి అయ్యస్స ఉపనన్దస్స దస్సేత్వా సఙ్ఘస్స దాతబ్బన్తి॥ తేన ఖో పన సమయేన ఆయస్మా ఉపనన్దో సక్యపుత్తో గామం పిణ్డాయ పవిట్ఠో హోతి॥ అథ ఖో తే మనుస్సా ఆరామం గన్త్వా భిక్ఖూ పుచ్ఛింసు కహం। భన్తే। అయ్యో ఉపనన్దోతి॥ ఏసావుసో। ఆయస్మా ఉపనన్దో సక్యపుత్తో గామం పిణ్డాయ పవిట్ఠోతి॥ ఇదం। భన్తే। ఖాదనీయం అయ్యస్స ఉపనన్దస్స దస్సేత్వా సఙ్ఘస్స దాతబ్బన్తి॥ భగవతో ఏతమత్థం ఆరోచేసుం॥ తేన హి। భిక్ఖవే। పటిగ్గహేత్వా నిక్ఖిపథ యావ ఉపనన్దో ఆగచ్ఛతీతి॥ అథ ఖో ఆయస్మా ఉపనన్దో సక్యపుత్తో పురేభత్తం కులాని పయిరుపాసిత్వా దివా ఆగచ్ఛతి॥ తేన ఖో పన సమయేన భిక్ఖూ దుబ్భిక్ఖే అప్పమత్తకేపి పవారేన్తి। పటిసఙ్ఖాపి పటిక్ఖిపన్తి। సబ్బో చ సఙ్ఘో పవారితో హోతి। భిక్ఖూ కుక్కుచ్చాయన్తా న పటిగ్గణ్హన్తి॥ పటిగ్గణ్హథ। భిక్ఖవే। పరిభుఞ్జథ॥ అనుజానామి। భిక్ఖవే। పురేభత్తం పటిగ్గహితం భుత్తావినా పవారితేన అనతిరిత్తం పరిభుఞ్జితున్తి॥>
    text <౨౭౮>, <అథ ఖో భగవా రాజగహే యథాభిరన్తం విహరిత్వా యేన సావత్థి తేన చారికం పక్కామి॥ అనుపుబ్బేన చారికం చరమానో యేన సావత్థి తదవసరి॥ తత్ర సుదం భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన ఆయస్మతో సారిపుత్తస్స కాయడాహాబాధో హోతి॥ అథ ఖో ఆయస్మా మహామోగ్గల్లానో యేనాయస్మా సారిపుత్తో తేనుపసఙ్కమి। ఉపసఙ్కమిత్వా ఆయస్మన్తం సారిపుత్తం ఏతదవోచ పుబ్బే తే। ఆవుసో సారిపుత్త। కాయడాహాబాధో కేన ఫాసు హోతీతి॥ భిసేహి చ మే। ఆవుసో। ముళాలికాహి చాతి॥ అథ ఖో ఆయస్మా మహామోగ్గల్లానో సేయ్యథాపి నామ బలవా పురిసో సమ్మిఞ్జితం వా బాహం పసారేయ్య। పసారితం వా బాహం సమిఞ్జేయ్య। ఏవమేవ జేతవనే అన్తరహితో మన్దాకినియా పోక్ఖరణియా తీరే పాతురహోసి॥ అద్దసా ఖో అఞ్ఞతరో నాగో ఆయస్మన్తం మహామోగ్గల్లానం దూరతోవ ఆగచ్ఛన్తం। దిస్వాన ఆయస్మన్తం మహామోగ్గల్లానం ఏతదవోచ ఏతు ఖో। భన్తే। అయ్యో మహామోగ్గల్లానో॥ స్వాగతం। భన్తే। అయ్యస్స మహామోగ్గల్లానస్స॥ కేన। భన్తే। అయ్యస్స అత్థో। కిం దమ్మీతి॥ భిసేహి చ మే। ఆవుసో। అత్థో। ముళాలికాహి చాతి॥ అథ ఖో సో నాగో అఞ్ఞతరం నాగం ఆణాపేసి తేన హి। భణే। అయ్యస్స భిసే చ ముళాలికాయో చ యావదత్థం దేహీతి॥ అథ ఖో సో నాగో మన్దాకినిం పోక్ఖరణిం ఓగాహేత్వా। సోణ్డాయ భిసఞ్చ ముళాలికఞ్చ అబ్బాహిత్వా। సువిక్ఖాలితం విక్ఖాలేత్వా। భణ్డికం బన్ధిత్వా యేనాయస్మా మహామోగ్గల్లానో తేనుపసఙ్కమి॥ అథ ఖో ఆయస్మా మహామోగ్గల్లానో సేయ్యథాపి నామ బలవా పురిసో సమిఞ్జితం వా బాహం పసారేయ్య। పసారితం వా బాహం సమిఞ్జేయ్య। ఏవమేవ మన్దాకినియా పోక్ఖరణియా తీరే అన్తరహితో జేతవనే పాతురహోసి॥ సోపి ఖో నాగో మన్దాకినియా పోక్ఖరణియా తీరే అన్తరహితో జేతవనే పాతురహోసి॥ అథ ఖో సో నాగో ఆయస్మతో మహామోగ్గల్లానస్స భిసే చ ముళాలికాయో చ పటిగ్గహాపేత్వా జేతవనే అన్తరహితో మన్దాకినియా పోక్ఖరణియా తీరే పాతురహోసి॥ అథ ఖో ఆయస్మా మహామోగ్గల్లానో ఆయస్మతో సారిపుత్తస్స భిసే చ ముళాలికాయో చ ఉపనామేసి॥ అథ ఖో ఆయస్మతో సారిపుత్తస్స భిసే చ ముళాలికాయో చ భుత్తస్స కాయడాహాబాధో పటిప్పస్సమ్భి॥ బహూ భిసా చ ముళాలికాయో చ అవసిట్ఠా హోన్తి॥ తేన ఖో పన సమయేన భిక్ఖూ దుబ్భిక్ఖే అప్పమత్తకేపి పవారేన్తి। పటిసఙ్ఖాపి పటిక్ఖిపన్తి। సబ్బో చ సఙ్ఘో పవారితో హోతి॥ భిక్ఖూ కుక్కుచ్చాయన్తా న పటిగ్గణ్హన్తి॥ పటిగ్గణ్హథ। భిక్ఖవే। పరిభుఞ్జథ॥ అనుజానామి। భిక్ఖవే। వనట్ఠం పోక్ఖరట్ఠం భుత్తావినా పవారితేన అనతిరిత్తం పరిభుఞ్జితున్తి॥>
    text <తేన ఖో పన సమయేన సావత్థియం బహుం ఫలఖాదనీయం ఉప్పన్నం హోతి। కప్పియకారకో చ న హోతి॥ భిక్ఖూ కుక్కుచ్చాయన్తా ఫలం న పరిభుఞ్జన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। అబీజం నిబ్బత్తబీజం అకతకప్పం ఫలం పరిభుఞ్జితున్తి॥>
    stand <పటిగ్గహితాది అనుజాననా నిట్ఠితా॥>
  text <౧౬౭॥ సత్థకమ్మపటిక్ఖేపకథా>
    text <౨౭౯>, <అథ ఖో భగవా సావత్థియం యథాభిరన్తం విహరిత్వా యేన రాజగహం తేన చారికం పక్కామి॥ అనుపుబ్బేన చారికం చరమానో యేన రాజగహం తదవసరి॥ తత్ర సుదం భగవా రాజగహే విహరతి వేళువనే కలన్దకనివాపే॥ తేన ఖో పన సమయేన అఞ్ఞతరస్స భిక్ఖునో భగన్దలాబాధో హోతి॥ ఆకాసగోత్తో వేజ్జో సత్థకమ్మం కరోతి॥ అథ ఖో భగవా సేనాసనచారికం ఆహిణ్డన్తో యేన తస్స భిక్ఖునో విహారో తేనుపసఙ్కమి॥ అద్దసా ఖో ఆకాసగోత్తో వేజ్జో భగవన్తం దూరతోవ ఆగచ్ఛన్తం। దిస్వాన భగవన్తం ఏతదవోచ ఆగచ్ఛతు భవం గోతమో। ఇమస్స భిక్ఖునో వచ్చమగ్గం పస్సతు। సేయ్యథాపి గోధాముఖన్తి॥ అథ ఖో భగవా సో మం ఖ్వాయం మోఘపురిసో ఉప్పణ్డేతీతి తతోవ పటినివత్తిత్వా। ఏతస్మిం నిదానే ఏతస్మిం పకరణే భిక్ఖుసఙ్ఘం సన్నిపాతాపేత్వా। భిక్ఖూ పటిపుచ్ఛి అత్థి కిర। భిక్ఖవే। అముకస్మిం విహారే భిక్ఖు గిలానోతి॥ అత్థి భగవాతి॥ కిం తస్స। భిక్ఖవే। భిక్ఖునో ఆబాధోతి॥ తస్స। భన్తే। ఆయస్మతో భగన్దలాబాధో। ఆకాసగోత్తో వేజ్జో సత్థకమ్మం కరోతీతి॥ విగరహి బుద్ధో భగవా అననుచ్ఛవికం। భిక్ఖవే। తస్స మోఘపురిసస్స। అననులోమికం। అప్పతిరూపం। అస్సామణకం। అకప్పియం। అకరణీయం॥ కథఞ్హి నామ సో। భిక్ఖవే। మోఘపురిసో సమ్బాధే సత్థకమ్మం కారాపేస్సతి॥ సమ్బాధే। భిక్ఖవే। సుఖుమా ఛవి। దురోపయో వణో। దుప్పరిహారం సత్థం॥ నేతం। భిక్ఖవే। అప్పసన్నానం వా పసాదాయ…పే॰… విగరహిత్వా…పే॰… ధమ్మిం కథం కత్వా భిక్ఖూ ఆమన్తేసి న। భిక్ఖవే। సమ్బాధే సత్థకమ్మం కారాపేతబ్బం॥ యో కారాపేయ్య। ఆపత్తి థుల్లచ్చయస్సాతి॥>
    text <తేన ఖో పన సమయేన ఛబ్బగ్గియా భిక్ఖూ భగవతా సత్థకమ్మం పటిక్ఖిత్తన్తి వత్థికమ్మం కారాపేన్తి॥ యే తే భిక్ఖూ అప్పిచ్ఛా। తే ఉజ్ఝాయన్తి ఖియ్యన్తి విపాచేన్తి కథఞ్హి నామ ఛబ్బగ్గియా భిక్ఖూ వత్థికమ్మం కారాపేస్సన్తీతి॥ అథ ఖో తే భిక్ఖూ భగవతో ఏతమత్థం ఆరోచేసుం॥ సచ్చం కిర। భిక్ఖవే। ఛబ్బగ్గియా భిక్ఖూ వత్థికమ్మం కారాపేన్తీతి॥ సచ్చం భగవాతి…పే॰… విగరహిత్వా ధమ్మిం కథం కత్వా భిక్ఖూ ఆమన్తేసి న। భిక్ఖవే। సమ్బాధస్స సామన్తా ద్వఙ్గులా సత్థకమ్మం వా వత్థికమ్మం వా కారాపేతబ్బం॥ యో కారాపేయ్య। ఆపత్తి థుల్లచ్చయస్సాతి॥>
    stand <సత్థకమ్మపటిక్ఖేపకథా నిట్ఠితా॥>
  text <౧౬౮॥ మనుస్సమంసపటిక్ఖేపకథా>
    text <౨౮౦>, <అథ ఖో భగవా రాజగహే యథాభిరన్తం విహరిత్వా యేన బారాణసీ తేన చారికం పక్కామి॥ అనుపుబ్బేన చారికం చరమానో యేన బారాణసీ తదవసరి॥ తత్ర సుదం భగవా బారాణసియం విహరతి ఇసిపతనే మిగదాయే॥ తేన ఖో పన సమయేన బారాణసియం సుప్పియో చ ఉపాసకో సుప్పియా చ ఉపాసికా ఉభతోపసన్నా హోన్తి। దాయకా। కారకా। సఙ్ఘుపట్ఠాకా॥ అథ ఖో సుప్పియా ఉపాసికా ఆరామం గన్త్వా విహారేన విహారం పరివేణేన పరివేణం ఉపసఙ్కమిత్వా భిక్ఖూ పుచ్ఛతి కో। భన్తే। గిలానో। కస్స కిం ఆహరియతూతి॥ తేన ఖో పన సమయేన అఞ్ఞతరేన భిక్ఖునా విరేచనం పీతం హోతి॥ అథ ఖో సో భిక్ఖు సుప్పియం ఉపాసికం ఏతదవోచ మయా ఖో। భగిని। విరేచనం పీతం॥ అత్థో మే పటిచ్ఛాదనీయేనాతి॥ సుట్ఠు। అయ్య। ఆహరియిస్సతీతి ఘరం గన్త్వా అన్తేవాసిం ఆణాపేసి గచ్ఛ। భణే। పవత్తమంసం జానాహీతి॥ ఏవం। అయ్యేతి ఖో సో పురిసో సుప్పియాయ ఉపాసికాయ పటిస్సుణిత్వా కేవలకప్పం బారాణసిం ఆహిణ్డన్తో న అద్దస పవత్తమంసం॥ అథ ఖో సో పురిసో యేన సుప్పియా ఉపాసికా తేనుపసఙ్కమి। ఉపసఙ్కమిత్వా సుప్పియం ఉపాసికం ఏతదవోచ నత్థయ్యే పవత్తమంసం॥ మాఘాతో అజ్జాతి॥ అథ ఖో సుప్పియాయ ఉపాసికాయ ఏతదహోసి తస్స ఖో గిలానస్స భిక్ఖునో పటిచ్ఛాదనీయం అలభన్తస్స ఆబాధో వా అభివడ్ఢిస్సతి। కాలఙ్కిరియా వా భవిస్సతి॥ న ఖో మేతం పతిరూపం యాహం పటిస్సుణిత్వా న హరాపేయ్యన్తి॥ పోత్థనికం గహేత్వా ఊరుమంసం ఉక్కన్తిత్వా దాసియా అదాసి హన్ద। జే। ఇమం మంసం సమ్పాదేత్వా అముకస్మిం విహారే భిక్ఖు గిలానో। తస్స దజ్జాహి॥ యో చ మం పుచ్ఛతి। గిలానాతి పటివేదేహీతి॥ ఉత్తరాసఙ్గేన ఊరుం వేఠేత్వా ఓవరకం పవిసిత్వా మఞ్చకే నిపజ్జి॥ అథ ఖో సుప్పియో ఉపాసకో ఘరం గన్త్వా దాసిం పుచ్ఛి కహం సుప్పియాతి॥ ఏసాయ్య ఓవరకే నిపన్నాతి॥ అథ ఖో సుప్పియో ఉపాసకో యేన సుప్పియా ఉపాసికా తేనుపసఙ్కమి। ఉపసఙ్కమిత్వా సుప్పియం ఉపాసికం ఏతదవోచ కిస్స నిపన్నాసీతి॥ గిలానామ్హీతి॥ కిం తే ఆబాధోతి॥ అథ ఖో సుప్పియా ఉపాసికా సుప్పియస్స ఉపాసకస్స ఏతమత్థం ఆరోచేసి॥ అథ ఖో సుప్పియో ఉపాసకో అచ్ఛరియం వత భో॥ అబ్భుతం వత భో॥ యావ సద్ధాయం సుప్పియా పసన్నా। యత్ర హి నామ అత్తనోపి మంసాని పరిచ్చత్తాని॥ కిమ్పిమాయ అఞ్ఞం కిఞ్చి అదేయ్యం భవిస్సతీతి హట్ఠో ఉదగ్గో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో సుప్పియో ఉపాసకో భగవన్తం ఏతదవోచ అధివాసేతు మే। భన్తే। భగవా స్వాతనాయ భత్తం। సద్ధిం భిక్ఖుసఙ్ఘేనాతి॥ అధివాసేసి భగవా తుణ్హీభావేన॥ అథ ఖో సుప్పియో ఉపాసకో భగవతో అధివాసనం విదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥ అథ ఖో సుప్పియో ఉపాసకో తస్సా రత్తియా అచ్చయేన పణీతం ఖాదనీయం భోజనీయం పటియాదాపేత్వా భగవతో కాలం ఆరోచాపేసి కాలో। భన్తే। నిట్ఠితం భత్తన్తి॥ అథ ఖో భగవా పుబ్బణ్హసమయం నివాసేత్వా పత్తచీవరమాదాయ యేన సుప్పియస్స ఉపాసకస్స నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది। సద్ధిం భిక్ఖుసఙ్ఘేన॥ అథ ఖో సుప్పియో ఉపాసకో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం అట్ఠాసి॥ ఏకమన్తం ఠితం ఖో సుప్పియం ఉపాసకం భగవా ఏతదవోచ కహం సుప్పియాతి॥ గిలానా భగవాతి॥ తేన హి ఆగచ్ఛతూతి॥ న భగవా ఉస్సహతీతి॥ తేన హి పరిగ్గహేత్వాపి ఆనేథాతి॥ అథ ఖో సుప్పియో ఉపాసకో సుప్పియం ఉపాసికం పరిగ్గహేత్వా ఆనేసి॥ తస్సా। సహ దస్సనేన భగవతో। తావ మహావణో రుళహో అహోసి। సుచ్ఛవిలోమజాతో॥ అథ ఖో సుప్పియో చ ఉపాసకో సుప్పియా చ ఉపాసికా అచ్ఛరియం వత భో॥ అబ్భుతం వత భో॥ తథాగతస్స మహిద్ధికతా మహానుభావతా। యత్ర హి నామ సహ దస్సనేన భగవతో తావ మహావణో రుళహో భవిస్సతి। సుచ్ఛవిలోమజాతోతి హట్ఠా ఉదగ్గా బుద్ధప్పముఖం భిక్ఖుసఙ్ఘం పణీతేన ఖాదనీయేన భోజనీయేన సహత్థా సన్తప్పేత్వా సమ్పవారేత్వా భగవన్తం భుత్తావిం ఓనీతపత్తపాణిం ఏకమన్తం నిసీదింసు॥ అథ ఖో భగవా సుప్పియఞ్చ ఉపాసకం సుప్పియఞ్చ ఉపాసికం ధమ్మియా కథాయ సన్దస్సేత్వా సమాదపేత్వా సముత్తేజేత్వా సమ్పహంసేత్వా ఉట్ఠాయాసనా పక్కామి॥>
    stand <అథ ఖో భగవా ఏతస్మిం నిదానే ఏతస్మిం పకరణే భిక్ఖుసఙ్ఘం సన్నిపాతాపేత్వా భిక్ఖూ>
    text <పటిపుచ్ఛి కో। భిక్ఖవే। సుప్పియం ఉపాసికం మంసం విఞ్ఞాపేసీతి॥ ఏవం వుత్తే సో భిక్ఖు భగవన్తం ఏతదవోచ అహం ఖో। భన్తే। సుప్పియం ఉపాసికం మంసం విఞ్ఞాపేసిన్తి॥ ఆహరియిత్థ భిక్ఖూతి॥ ఆహరియిత్థ భగవాతి॥ పరిభుఞ్జి త్వం భిక్ఖూతి॥ పరిభుఞ్జామహం భగవాతి॥ పటివేక్ఖి త్వం భిక్ఖూతి॥ నాహం భగవా పటివేక్ఖిన్తి॥ విగరహి బుద్ధో భగవా…పే॰… కథఞ్హి నామ త్వం। మోఘపురిస। అప్పటివేక్ఖిత్వా మంసం పరిభుఞ్జిస్ససి॥ మనుస్సమంసం ఖో తయా। మోఘపురిస। పరిభుత్తం॥ నేతం। మోఘపురిస। అప్పసన్నానం వా పసాదాయ…పే॰… విగరహిత్వా ధమ్మిం కథం కత్వా భిక్ఖూ ఆమన్తేసి సన్తి। భిక్ఖవే। మనుస్సా సద్ధా పసన్నా। తేహి అత్తనోపి మంసాని పరిచ్చత్తాని॥ న। భిక్ఖవే। మనుస్సమంసం పరిభుఞ్జితబ్బం॥ యో పరిభుఞ్జేయ్య। ఆపత్తి థుల్లచ్చయస్స॥ న చ। భిక్ఖవే। అప్పటివేక్ఖిత్వా మంసం పరిభుఞ్జితబ్బం॥ యో పరిభుఞ్జేయ్య। ఆపత్తి దుక్కటస్సాతి॥>
    stand <మనుస్సమంసపటిక్ఖేపకథా నిట్ఠితా॥>
  text <౧౬౯॥ హత్థిమంసాదిపటిక్ఖేపకథా>
    text <౨౮౧>, <తేన ఖో పన సమయేన రఞ్ఞో హత్థీ మరన్తి॥ మనుస్సా దుబ్భిక్ఖే హత్థిమంసం పరిభుఞ్జన్తి। భిక్ఖూనం పిణ్డాయ చరన్తానం హత్థిమంసం దేన్తి॥ భిక్ఖూ హత్థిమంసం పరిభుఞ్జన్తి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ సమణా సక్యపుత్తియా హత్థిమంసం పరిభుఞ్జిస్సన్తి॥ రాజఙ్గం హత్థీ। సచే రాజా జానేయ్య। న నేసం అత్తమనో అస్సాతి॥ భగవతో ఏతమత్థం ఆరోచేసుం॥ న। భిక్ఖవే। హత్థిమంసం పరిభుఞ్జితబ్బం॥ యో పరిభుఞ్జేయ్య। ఆపత్తి దుక్కటస్సాతి॥>
    text <తేన ఖో పన సమయేన రఞ్ఞో అస్సా మరన్తి॥ మనుస్సా దుబ్భిక్ఖే అస్సమంసం పరిభుఞ్జన్తి। భిక్ఖూనం పిణ్డాయ చరన్తానం అస్సమంసం దేన్తి॥ భిక్ఖూ అస్సమంసం పరిభుఞ్జన్తి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ సమణా సక్యపుత్తియా అస్సమంసం పరిభుఞ్జిస్సన్తి॥ రాజఙ్గం అస్సా। సచే రాజా జానేయ్య। న నేసం అత్తమనో అస్సాతి॥ భగవతో ఏతమత్థం ఆరోచేసుం॥ న। భిక్ఖవే। అస్సమంసం పరిభుఞ్జితబ్బం॥ యో పరిభుఞ్జేయ్య। ఆపత్తి దుక్కటస్సాతి॥>
    text <తేన ఖో పన సమయేన మనుస్సా దుబ్భిక్ఖే సునఖమంసం పరిభుఞ్జన్తి। భిక్ఖూనం పిణ్డాయ చరన్తానం సునఖమంసం దేన్తి॥ భిక్ఖూ సునఖమంసం పరిభుఞ్జన్తి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ సమణా సక్యపుత్తియా సునఖమంసం పరిభుఞ్జిస్సన్తి। జేగుచ్ఛో సునఖో పటికూలోతి॥ భగవతో ఏతమత్థం ఆరోచేసుం॥ న। భిక్ఖవే। సునఖమంసం పరిభుఞ్జితబ్బం॥ యో పరిభుఞ్జేయ్య। ఆపత్తి దుక్కటస్సాతి॥>
    text <తేన ఖో పన సమయేన మనుస్సా దుబ్భిక్ఖే అహిమంసం పరిభుఞ్జన్తి। భిక్ఖూనం పిణ్డాయ చరన్తానం అహిమంసం దేన్తి॥ భిక్ఖూ అహిమంసం పరిభుఞ్జన్తి॥ మనుస్సా ఉజ్ఝాయన్తి ఖియ్యన్తి విపాచేన్తి కథఞ్హి నామ సమణా సక్యపుత్తియా అహిమంసం పరిభుఞ్జిస్సన్తి। జేగుచ్ఛో అహి పటికూలోతి॥ సుపస్సోపి నాగరాజా యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం అట్ఠాసి॥ ఏకమన్తం ఠితో ఖో సుపస్సో నాగరాజా భగవన్తం ఏతదవోచ సన్తి। భన్తే। నాగా అస్సద్ధా అప్పసన్నా॥ తే అప్పమత్తకేహిపి భిక్ఖూ విహేఠేయ్యుం॥ సాధు। భన్తే। అయ్యా అహిమంసం న పరిభుఞ్జేయ్యున్తి॥ అథ ఖో భగవా సుపస్సం నాగరాజానం ధమ్మియా కథాయ సన్దస్సేసి…పే॰… పదక్ఖిణం కత్వా పక్కామి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి న। భిక్ఖవే। అహిమంసం పరిభుఞ్జితబ్బం॥ యో పరిభుఞ్జేయ్య। ఆపత్తి దుక్కటస్సాతి॥>
    text <తేన ఖో పన సమయేన లుద్దకా సీహం హన్త్వా సీహమంసం పరిభుఞ్జన్తి। భిక్ఖూనం పిణ్డాయ చరన్తానం సీహమంసం దేన్తి॥ భిక్ఖూ సీహమంసం పరిభుఞ్జిత్వా అరఞ్ఞే విహరన్తి॥ సీహా సీహమంసగన్ధేన భిక్ఖూ పరిపాతేన్తి॥ భగవతో ఏతమత్థం ఆరోచేసుం॥ న। భిక్ఖవే। సీహమంసం పరిభుఞ్జితబ్బం॥ యో పరిభుఞ్జేయ్య। ఆపత్తి దుక్కటస్సాతి॥>
    text <తేన ఖో పన సమయేన లుద్దకా బ్యగ్ఘం హన్త్వా…పే॰… దీపిం హన్త్వా…పే॰… అచ్ఛం హన్త్వా…పే॰… తరచ్ఛం హన్త్వా తరచ్ఛమంసం పరిభుఞ్జన్తి। భిక్ఖూనం పిణ్డాయ చరన్తానం తరచ్ఛమంసం దేన్తి॥ భిక్ఖూ తరచ్ఛమంసం పరిభుఞ్జిత్వా అరఞ్ఞే విహరన్తి॥ తరచ్ఛా తరచ్ఛమంసగన్ధేన భిక్ఖూ పరిపాతేన్తి॥ భగవతో ఏతమత్థం ఆరోచేసుం॥ న। భిక్ఖవే। తరచ్ఛమంసం పరిభుఞ్జితబ్బం॥ యో పరిభుఞ్జేయ్య। ఆపత్తి దుక్కటస్సాతి॥>
    stand <హత్థిమంసాదిపటిక్ఖేపకథా నిట్ఠితా॥>
    stand <సుప్పియభాణవారో నిట్ఠితో దుతియో॥>
  text <౧౭౦॥ యాగుమధుగోళకానుజాననా>
    text <౨౮౨>, <అథ ఖో భగవా బారాణసియం యథాభిరన్తం విహరిత్వా యేన అన్ధకవిన్దం తేన చారికం పక్కామి। మహతా భిక్ఖుసఙ్ఘేన సద్ధిం। అడ్ఢతేలసేహి భిక్ఖుసతేహి॥ తేన ఖో పన సమయేన జానపదా మనుస్సా బహుం లోణమ్పి। తేలమ్పి। తణ్డులమ్పి। ఖాదనీయమ్పి సకటేసు ఆరోపేత్వా బుద్ధప్పముఖస్స భిక్ఖుసఙ్ఘస్స పిట్ఠితో పిట్ఠితో అనుబన్ధా హోన్తి యదా పటిపాటిం లభిస్సామ తదా భత్తం కరిస్సామాతి। పఞ్చమత్తాని చ విఘాసాదసతాని॥ అథ ఖో భగవా అనుపుబ్బేన చారికం చరమానో యేన అన్ధకవిన్దం తదవసరి॥ అథ ఖో అఞ్ఞతరస్స బ్రాహ్మణస్స పటిపాటిం అలభన్తస్స ఏతదహోసి అతీతాని ఖో మే ద్వే మాసాని బుద్ధప్పముఖం భిక్ఖుసఙ్ఘం అనుబన్ధన్తస్స యదా పటిపాటిం లభిస్సామి తదా భత్తం కరిస్సామీతి। న చ మే పటిపాటి లబ్భతి। అహఞ్చమ్హి ఏకత్తకో। బహు చ మే ఘరావాసత్థో హాయతి॥ యంనూనాహం భత్తగ్గం ఓలోకేయ్యం। యం భత్తగ్గే నాస్స। తం పటియాదేయ్యన్తి॥ అథ ఖో సో బ్రాహ్మణో భత్తగ్గం ఓలోకేన్తో ద్వే నాద్దస యాగుఞ్చ మధుగోళకఞ్చ॥ అథ ఖో సో బ్రాహ్మణో యేనాయస్మా ఆనన్దో తేనుపసఙ్కమి। ఉపసఙ్కమిత్వా ఆయస్మన్తం ఆనన్దం ఏతదవోచ ఇధ మే। భో ఆనన్ద। పటిపాటిం అలభన్తస్స ఏతదహోసి అతీతాని ఖో మే ద్వే మాసాని బుద్ధప్పముఖం భిక్ఖుసఙ్ఘం అనుబన్ధన్తస్స। యదా పటిపాటిం లభిస్సామి తదా భత్తం కరిస్సామీతి॥ న చ మే పటిపాటి లబ్భతి। అహఞ్చమ్హి ఏకత్తకో। బహు చ మే ఘరావాసత్థో హాయతి॥ యంనూనాహం భత్తగ్గం ఓలోకేయ్యం। యం భత్తగ్గే నాస్స। తం పటియాదేయ్యన్తి॥ సో ఖో అహం। భో ఆనన్ద। భత్తగ్గం ఓలోకేన్తో ద్వే నాద్దసం యాగుఞ్చ మధుగోళకఞ్చ॥ సచాహం। భో ఆనన్ద। పటియాదేయ్యం యాగుఞ్చ మధుగోళకఞ్చ। పటిగ్గణ్హేయ్య మే భవం గోతమోతి॥ తేన హి। బ్రాహ్మణ। భగవన్తం పటిపుచ్ఛిస్సామీతి॥ అథ ఖో ఆయస్మా ఆనన్దో భగవతో ఏతమత్థం ఆరోచేసి॥ తేన హానన్ద। పటియాదేతూతి॥ తేన హి। బ్రాహ్మణ। పటియాదేహీతి॥ అథ ఖో సో బ్రాహ్మణో తస్సా రత్తియా అచ్చయేన పహూతం యాగుఞ్చ మధుగోళకఞ్చ పటియాదాపేత్వా భగవతో ఉపనామేసి పటిగ్గణ్హాతు మే భవం గోతమో యాగుఞ్చ మధుగోళకఞ్చాతి॥ తేన హి। బ్రాహ్మణ। భిక్ఖూనం దేహీతి॥ భిక్ఖూ కుక్కుచ్చాయన్తా న పటిగ్గణ్హన్తి॥ పటిగ్గణ్హథ। భిక్ఖవే। పరిభుఞ్జథాతి॥ అథ ఖో సో బ్రాహ్మణో బుద్ధప్పముఖం భిక్ఖుసఙ్ఘం పహూతాయ యాగుయా చ మధుగోళకేన చ సహత్థా సన్తప్పేత్వా సమ్పవారేత్వా భగవన్తం ధోతహత్థం ఓనీతపత్తపాణిం ఏకమన్తం నిసీది॥ ఏకమన్తం నిసిన్నం ఖో తం బ్రాహ్మణం భగవా ఏతదవోచ>
    text <దసయిమే। బ్రాహ్మణ। ఆనిసంసా యాగుయా॥ కతమే దస॥ యాగుం దేన్తో ఆయుం దేతి। వణ్ణం దేతి। సుఖం దేతి। బలం దేతి। పటిభానం దేతి। యాగు పీతా ఖుద్దం పటిహనతి। పిపాసం వినేతి। వాతం అనులోమేతి। వత్థిం సోధేతి। ఆమావసేసం పాచేతి ఇమే ఖో। బ్రాహ్మణ। దసానిసంసా యాగుయాతి॥>
    block
      text <యో సఞ్ఞతానం పరదత్తభోజినం।>
      text <కాలేన సక్కచ్చ దదాతి యాగుం।>
      text <దసస్స ఠానాని అనుప్పవేచ్ఛతి।>
      text <ఆయుఞ్చ వణ్ణఞ్చ సుఖం బలఞ్చ॥>
      text <పటిభానమస్స ఉపజాయతే తతో।>
      text <ఖుద్దం పిపాసఞ్చ బ్యపనేతి వాతం।>
      text <సోధేతి వత్థిం పరిణామేతి భుత్తం।>
      text <భేసజ్జమేతం సుగతేన వణ్ణితం॥>
      text <తస్మా హి యాగుం అలమేవ దాతుం।>
      text <నిచ్చం మనుస్సేన సుఖత్థికేన।>
      text <దిబ్బాని వా పత్థయతా సుఖాని।>
      text <మనుస్ససోభగ్యతమిచ్ఛతా వాతి॥>
      text <యస్మిం పదేసే కప్పేతి। వాసం పణ్డితజాతియో।>
      text <సీలవన్తేత్థ భోజేత్వా। సఞ్ఞతే బ్రహ్మచారయో॥>
      text <యా తత్థ దేవతా ఆసుం। తాసం దక్ఖిణమాదిసే।>
      text <తా పూజితా పూజయన్తి। మానితా మానయన్తి నం॥>
      text <తతో నం అనుకమ్పన్తి। మాతా పుత్తంవ ఓరసం।>
      text <దేవతానుకమ్పితో పోసో। సదా భద్రాని పస్సతీతి॥>
      text <యే తరన్తి అణ్ణవం సరం।>
      text <సేతుం కత్వాన విసజ్జ పల్లలాని।>
      text <కుల్లఞ్హి జనో బన్ధతి।>
      text <తిణ్ణా మేధావినో జనాతి॥>
      text <చతున్నం అరియసచ్చానం। యథాభూతం అదస్సనా।>
      text <సంసితం దీఘమద్ధానం। తాసు తాస్వేవ జాతిసు॥>
      text <తాని ఏతాని దిట్ఠాని। భవనేత్తి సమూహతా।>
      text <ఉచ్ఛిన్నం మూలం దుక్ఖస్స। నత్థిదాని పునబ్భవోతి॥>
      text <అగ్గిహుత్తముఖా యఞ్ఞా। సావిత్తీ ఛన్దసో ముఖం।>
      text <రాజా ముఖం మనుస్సానం। నదీనం సాగరో ముఖం॥>
      text <నక్ఖత్తానం ముఖం చన్దో। ఆదిచ్చో తపతం ముఖం।>
      text <పుఞ్ఞం ఆకఙ్ఖమానానం సఙ్ఘో। వే యజతం ముఖన్తి॥>
      text <సారదికే వికాలేపి। వసం మూలే పిట్ఠేహి చ।>
      text <కసావేహి పణ్ణం ఫలం। జతు లోణం ఛకణఞ్చ॥>
      text <చుణ్ణం చాలిని మంసఞ్చ। అఞ్జనం ఉపపిసనీ।>
      text <అఞ్జనీ ఉచ్చాపారుతా। సలాకా సలాకఠానిం॥>
      text <థవికంసబద్ధకం సుత్తం। ముద్ధనితేలనత్థు చ।>
      text <నత్థుకరణీ ధూమఞ్చ। నేత్తఞ్చాపిధనత్థవి॥>
      text <తేలపాకేసు మజ్జఞ్చ। అతిక్ఖిత్తం అబ్భఞ్జనం।>
      text <తుమ్బం సేదం సమ్భారఞ్చ। మహా భఙ్గోదకం తథా॥>
      text <దకకోట్ఠం లోహితఞ్చ। విసాణం పాదబ్భఞ్జనం।>
      text <పజ్జం సత్థం కసావఞ్చ। తిలకక్కం కబళికం॥>
      text <చోళం సాసపకుట్టఞ్చ। ధూమ సక్ఖరికాయ చ।>
      text <వణతేలం వికాసికం। వికటఞ్చ పటిగ్గహం॥>
      text <గూథం కరోన్తో లోళిఞ్చ। ఖారం ముత్తహరీతకం।>
      text <గన్ధా విరేచనఞ్చేవ। అచ్ఛాకటం కటాకటం॥>
      text <పటిచ్ఛాదని పబ్భారా। ఆరామ సత్తాహేన చ।>
      text <గుళం ముగ్గం సోవీరఞ్చ। సామంపాకా పునాపచే॥>
      text <పునానుఞ్ఞాసి దుబ్భిక్ఖే। ఫలఞ్చ తిలఖాదనీ।>
      text <పురేభత్తం కాయడాహో। నిబ్బత్తఞ్చ భగన్దలం॥>
      text <వత్థికమ్మఞ్చ సుప్పిఞ్చ। మనుస్సమంసమేవ చ।>
      text <హత్థిఅస్సా సునఖో చ। అహి సీహఞ్చ దీపికం॥>
      text <అచ్ఛతరచ్ఛమంసఞ్చ। పటిపాటి చ యాగు చ।>
      text <తరుణం అఞ్ఞత్ర గుళం। సునిధావసథాగారం॥>
      text <గఙ్గా కోటిసచ్చకథా। అమ్బపాలీ చ లిచ్ఛవీ।>
      text <ఉద్దిస్స కతం సుభిక్ఖం। పునదేవ పటిక్ఖిపి॥>
      text <మేఘో యసో మేణ్డకో। చ గోరసం పాథేయ్యకేన చ।>
      text <కేణి అమ్బో జమ్బు చోచ। మోచమధుముద్దికసాలుకం॥>
      text <ఫారుసకా డాకపిట్ఠం। ఆతుమాయం నహాపితో।>
      text <సావత్థియం ఫలం బీజం। కిస్మిం ఠానే చ కాలికేతి॥>
    text <అథ ఖో భగవా తం బ్రాహ్మణం ఇమాహి గాథాహి అనుమోదిత్వా ఉట్ఠాయాసనా పక్కామి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। యాగుఞ్చ మధుగోళకఞ్చాతి॥>
    stand <యాగుమధుగోళకానుజాననా నిట్ఠితా॥>
  text <౧౭౧॥ తరుణపసన్నమహామత్తవత్థు>
    text <౨౮౩>, <అస్సోసుం ఖో మనుస్సా భగవతా కిర యాగు అనుఞ్ఞాతా మధుగోళకఞ్చాతి॥ తే కాలస్సేవ। భోజ్జయాగుం పటియాదేన్తి మధుగోళకఞ్చ॥ భిక్ఖూ కాలస్సేవ భోజ్జయాగుయా ధాతా మధుగోళకేన చ భత్తగ్గే న చిత్తరూపం పరిభుఞ్జన్తి॥ తేన ఖో పన సమయేన అఞ్ఞతరేన తరుణపసన్నేన మహామత్తేన స్వాతనాయ బుద్ధప్పముఖో భిక్ఖుసఙ్ఘో నిమన్తితో హోతి॥ అథ ఖో తస్స తరుణపసన్నస్స మహామత్తస్స ఏతదహోసి యంనూనాహం అడ్ఢతేలసన్నం భిక్ఖుసతానం అడ్ఢతేలసాని మంసపాతిసతాని పటియాదేయ్యం। ఏకమేకస్స భిక్ఖునో ఏకమేకం మంసపాతిం ఉపనామేయ్యన్తి॥ అథ ఖో సో తరుణపసన్నో మహామత్తో తస్సా రత్తియా అచ్చయేన పణీతం ఖాదనీయం భోజనీయం పటియాదాపేత్వా అడ్ఢతేలసాని చ మంసపాతిసతాని। భగవతో కాలం ఆరోచాపేసి కాలో। భన్తే। నిట్ఠితం భత్తన్తి॥ అథ ఖో భగవా పుబ్బణ్హసమయం నివాసేత్వా పత్తచీవరమాదాయ యేన తస్స తరుణపసన్నస్స మహామత్తస్స నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది। సద్ధిం భిక్ఖుసఙ్ఘేన॥ అథ ఖో సో తరుణపసన్నో మహామత్తో భత్తగ్గే భిక్ఖూ పరివిసతి॥ భిక్ఖూ ఏవమాహంసు థోకం। ఆవుసో। దేహి। థోకం। ఆవుసో। దేహీతి॥ మా ఖో తుమ్హే। భన్తే। అయం తరుణపసన్నో మహామత్తోతి థోకం థోకం పటిగ్గణ్హథ॥ బహుం మే ఖాదనీయం భోజనీయం పటియత్తం। అడ్ఢతేలసాని చ మంసపాతిసతాని॥ ఏకమేకస్స భిక్ఖునో ఏకమేకం మంసపాతిం ఉపనామేస్సామీతి॥ పటిగ్గణ్హథ। భన్తే। యావదత్థన్తి॥ న ఖో మయం। ఆవుసో। ఏతంకారణా థోకం థోకం పటిగ్గణ్హామ। అపి చ మయం కాలస్సేవ భోజ్జయాగుయా ధాతా మధుగోళకేన చ॥ తేన మయం థోకం థోకం పటిగ్గణ్హామాతి॥ అథ ఖో సో తరుణపసన్నో మహామత్తో ఉజ్ఝాయతి ఖియ్యతి విపాచేతి కథఞ్హి నామ భదన్తా మయా నిమన్తితా అఞ్ఞస్స భోజ్జయాగుం పరిభుఞ్జిస్సన్తి। న చాహం పటిబలో యావదత్థం దాతున్తి కుపితో అనత్తమనో ఆసాదనాపేక్ఖో భిక్ఖూనం పత్తే పూరేన్తో అగమాసి భుఞ్జథ వా హరథ వాతి॥ అథ ఖో సో తరుణపసన్నో మహామత్తో బుద్ధప్పముఖం భిక్ఖుసఙ్ఘం పణీతేన ఖాదనీయేన భోజనీయేన సహత్థా సన్తప్పేత్వా సమ్పవారేత్వా భగవన్తం భుత్తావిం ఓనీతపత్తపాణిం ఏకమన్తం నిసీది॥ ఏకమన్తం నిసిన్నం ఖో తం తరుణపసన్నం మహామత్తం భగవా ధమ్మియా కథాయ సన్దస్సేత్వా సమాదపేత్వా సముత్తేజేత్వా సమ్పహంసేత్వా ఉట్ఠాయాసనా పక్కామి॥>
    text <అథ ఖో తస్స తరుణపసన్నస్స మహామత్తస్స అచిరపక్కన్తస్స భగవతో అహుదేవ కుక్కుచ్చం। అహు విప్పటిసారో అలాభా వత మే। న వత మే లాభా। దుల్లద్ధం వత మే। న వత మే సులద్ధం। యోహం కుపితో అనత్తమనో ఆసాదనాపేక్ఖో భిక్ఖూనం పత్తే పూరేన్తో అగమాసిం భుఞ్జథ వా హరథ వాతి॥ కిం ను ఖో మయా బహుం పసుతం పుఞ్ఞం వా అపుఞ్ఞం వాతి॥ అథ ఖో సో తరుణపసన్నో మహామత్తో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో సో తరుణపసన్నో మహామత్తో భగవన్తం ఏతదవోచ ఇధ మయ్హం। భన్తే। అచిరపక్కన్తస్స భగవతో అహుదేవ కుక్కుచ్చం। అహు విప్పటిసారో అలాభా వత మే। న వత మే లాభా। దుల్లద్ధం వత మే। న వత మే సులద్ధం। యోహం కుపితో అనత్తమనో ఆసాదనాపేక్ఖో భిక్ఖూనం పత్తే పూరేన్తో అగమాసిం భుఞ్జథ వా హరథ వాతి॥ కిం ను ఖో మయా బహుం పసుతం। పుఞ్ఞం వా అపుఞ్ఞం వాతి॥ కిం ను ఖో మయా। భన్తే। బహుం పసుతం। పుఞ్ఞం వా అపుఞ్ఞం వాతి॥ యదగ్గేన తయా। ఆవుసో। స్వాతనాయ బుద్ధప్పముఖో భిక్ఖుసఙ్ఘో నిమన్తితో తదగ్గేన తే బహుం పుఞ్ఞం పసుతం॥ యదగ్గేన తే ఏకమేకేన భిక్ఖునా ఏకమేకం సిత్థం పటిగ్గహితం తదగ్గేన తే బహుం పుఞ్ఞం పసుతం। సగ్గా తే ఆరద్ధాతి॥ అథ ఖో సో తరుణపసన్నో మహామత్తో లాభా కిర మే। సులద్ధం కిర మే। బహుం కిర మయా పుఞ్ఞం పసుతం। సగ్గా కిర మే ఆరద్ధాతి హట్ఠో ఉదగ్గో ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥ అథ ఖో భగవా ఏతస్మిం నిదానే ఏతస్మిం పకరణే భిక్ఖుసఙ్ఘం సన్నిపాతాపేత్వా భిక్ఖూ పటిపుచ్ఛి సచ్చం కిర। భిక్ఖవే। భిక్ఖూ అఞ్ఞత్ర నిమన్తితా అఞ్ఞస్స భోజ్జయాగుం పరిభుఞ్జన్తీతి॥ సచ్చం। భగవాతి॥ విగరహి బుద్ధో భగవా…పే॰… కథఞ్హి నామ తే। భిక్ఖవే। మోఘపురిసా అఞ్ఞత్ర నిమన్తితా అఞ్ఞస్స భోజ్జయాగుం పరిభుఞ్జిస్సన్తి॥ నేతం। భిక్ఖవే। అప్పసన్నానం వా పసాదాయ…పే॰… విగరహిత్వా ధమ్మిం కథం కత్వా భిక్ఖూ ఆమన్తేసి న। భిక్ఖవే। అఞ్ఞత్ర నిమన్తితేన అఞ్ఞస్స భోజ్జయాగు పరిభుఞ్జితబ్బా॥ యో పరిభుఞ్జేయ్య। యథాధమ్మో కారేతబ్బోతి॥>
    stand <తరుణపసన్నమహామత్తవత్థు నిట్ఠితం॥>
  text <౧౭౨॥ బేలట్ఠకచ్చానవత్థు>
    text <౨౮౪>, <అథ ఖో భగవా అన్ధకవిన్దే యథాభిరన్తం విహరిత్వా యేన రాజగహం తేన చారికం పక్కామి। మహతా భిక్ఖుసఙ్ఘేన సద్ధిం। అడ్ఢతేలసేహి భిక్ఖుసతేహి॥ తేన ఖో పన సమయేన బేలట్ఠో కచ్చానో రాజగహా అన్ధకవిన్దం అద్ధానమగ్గప్పటిపన్నో హోతి। పఞ్చమత్తేహి సకటసతేహి। సబ్బేహేవ గుళకుమ్భపూరేహి॥ అద్దసా ఖో భగవా బేలట్ఠం కచ్చానం దూరతోవ ఆగచ్ఛన్తం। దిస్వాన మగ్గా ఓక్కమ్మ అఞ్ఞతరస్మిం రుక్ఖమూలే నిసీది॥ అథ ఖో బేలట్ఠో కచ్చానో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం అట్ఠాసి॥ ఏకమన్తం ఠితో ఖో బేలట్ఠో కచ్చానో భగవన్తం ఏతదవోచ ఇచ్ఛామహం। భన్తే। ఏకమేకస్స భిక్ఖునో ఏకమేకం గుళకుమ్భం దాతున్తి॥ తేన హి త్వం। కచ్చాన। ఏకంయేవ గుళకుమ్భం ఆహరాతి॥ ఏవం। భన్తేతి ఖో బేలట్ఠో కచ్చానో భగవతో పటిస్సుణిత్వా ఏకంయేవ గుళకుమ్భం ఆదాయ యేన భగవా తేనుపసఙ్కమి। ఉపసఙ్కమిత్వా భగవన్తం ఏతదవోచ ఆభతో। భన్తే। గుళకుమ్భో। కథాహం। భన్తే। పటిపజ్జామీతి॥ తేన హి త్వం। కచ్చాన। భిక్ఖూనం గుళం దేహీతి॥ ఏవం। భన్తేతి ఖో బేలట్ఠో కచ్చానో భగవతో పటిస్సుణిత్వా భిక్ఖూనం గుళం దత్వా భగవన్తం ఏతదవోచ దిన్నో। భన్తే। భిక్ఖూనం గుళో। బహు చాయం గుళో అవసిట్ఠో॥ కథాహం। భన్తే। పటిపజ్జామీతి॥ తేన హి త్వం। కచ్చాన। భిక్ఖూనం గుళం యావదత్థం దేహీతి॥ ఏవం। భన్తేతి ఖో బేలట్ఠో కచ్చానో భగవతో పటిస్సుణిత్వా భిక్ఖూనం గుళం యావదత్థం దత్వా భగవన్తం ఏతదవోచ దిన్నో। భన్తే। భిక్ఖూనం గుళో యావదత్థో। బహు చాయం గుళో అవసిట్ఠో॥ కథాహం। భన్తే। పటిపజ్జామీతి॥ తేన హి త్వం। కచ్చాన। భిక్ఖూ గుళేహి సన్తప్పేహీతి॥ ఏవం। భన్తేతి ఖో బేలట్ఠో కచ్చానో భగవతో పటిస్సుణిత్వా భిక్ఖూ గుళేహి సన్తప్పేసి॥ ఏకచ్చే భిక్ఖూ పత్తేపి పూరేసుం పరిస్సావనానిపి థవికాయోపి పూరేసుం॥ అథ ఖో బేలట్ఠో కచ్చానో భిక్ఖూ గుళేహి సన్తప్పేత్వా భగవన్తం ఏతదవోచ సన్తప్పితా। భన్తే। భిక్ఖూ గుళేహి। బహు చాయం గుళో అవసిట్ఠో॥ కథాహం। భన్తే। పటిపజ్జామీతి॥ తేన హి త్వం। కచ్చాన। విఘాసాదానం గుళం దేహీతి॥ ఏవం। భన్తేతి ఖో బేలట్ఠో కచ్చానో భగవతో పటిస్సుణిత్వా విఘాసాదానం గుళం దత్వా భగవన్తం ఏతదవోచ దిన్నో। భన్తే। విఘాసాదానం గుళో। బహు చాయం గుళో అవసిట్ఠో॥ కథాహం। భన్తే। పటిపజ్జామీతి॥ తేన హి త్వం। కచ్చాన। విఘాసాదానం గుళం యావదత్థం దేహీతి॥ ఏవం। భన్తేతి ఖో బేలట్ఠో కచ్చానో భగవతో పటిస్సుణిత్వా విఘాసాదానం గుళం యావదత్థం దత్వా భగవన్తం ఏతదవోచ దిన్నో। భన్తే। విఘాసాదానం గుళో యావదత్థో। బహు చాయం గుళో అవసిట్ఠో॥ కథాహం। భన్తే। పటిపజ్జామీతి॥ తేన హి త్వం। కచ్చాన। విఘాసాదే గుళేహి సన్తప్పేహీతి॥ ఏవం। భన్తేతి ఖో బేలట్ఠో కచ్చానో భగవతో పటిస్సుణిత్వా విఘాసాదే గుళేహి సన్తప్పేసి॥ ఏకచ్చే విఘాసాదా కోలమ్బేపి ఘటేపి పూరేసుం। పిటకానిపి ఉచ్ఛఙ్గేపి పూరేసుం॥ అథ ఖో బేలట్ఠో కచ్చానో విఘాసాదే గుళేహి సన్తప్పేత్వా భగవన్తం ఏతదవోచ సన్తప్పితా। భన్తే। విఘాసాదా గుళేహి। బహు చాయం గుళో అవసిట్ఠో॥ కథాహం। భన్తే। పటిపజ్జామీతి॥ నాహం తం। కచ్చాన। పస్సామి సదేవకే లోకే సమారకే సబ్రహ్మకే సస్సమణబ్రాహ్మణియా పజాయ సదేవమనుస్సాయ యస్స సో గుళో పరిభుత్తో సమ్మా పరిణామం గచ్ఛేయ్య। అఞ్ఞత్ర తథాగతస్స వా తథాగతసావకస్స వా॥ తేన హి త్వం। కచ్చాన। తం గుళం అప్పహరితే వా ఛడ్డేహి। అప్పాణకే వా ఉదకే ఓపిలాపేహీతి॥ ఏవం। భన్తేతి ఖో బేలట్ఠో కచ్చానో భగవతో పటిస్సుణిత్వా తం గుళం అప్పాణకే ఉదకే ఓపిలాపేతి॥ అథ ఖో సో గుళో ఉదకే పక్ఖిత్తో చిచ్చిటాయతి చిటిచిటాయతి పధూపాయతి సమ్పధూపాయతి॥ సేయ్యథాపి నామ ఫాలో దివసంసన్తత్తో ఉదకే పక్ఖిత్తో చిచ్చిటాయతి చిటిచిటాయతి పధూపాయతి సమ్పధూపాయతి। ఏవమేవ సో గుళో ఉదకే పక్ఖిత్తో చిచ్చిటాయతి చిటిచిటాయతి పధూపాయతి సమ్పధూపాయతి॥>
    text <అథ ఖో బేలట్ఠో కచ్చానో సంవిగ్గో లోమహట్ఠజాతో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నస్స ఖో బేలట్ఠస్స కచ్చానస్స భగవా అనుపుబ్బిం కథం కథేసి। సేయ్యథిదం దానకథం సీలకథం సగ్గకథం। కామానం ఆదీనవం ఓకారం సంకిలేసం। నేక్ఖమ్మే ఆనిసంసం పకాసేసి॥ యదా భగవా అఞ్ఞాసి బేలట్ఠం కచ్చానం కల్లచిత్తం। ముదుచిత్తం। వినీవరణచిత్తం। ఉదగ్గచిత్తం। పసన్నచిత్తం। అథ యా బుద్ధానం సాముక్కంసికా ధమ్మదేసనా। తం పకాసేసి…పే॰… ఏవమేవ బేలట్ఠస్స కచ్చానస్స తస్మింయేవ ఆసనే విరజం వీతమలం ధమ్మచక్ఖుం ఉదపాది యం కిఞ్చి సముదయధమ్మం సబ్బం తం నిరోధధమ్మన్తి॥ అథ ఖో బేలట్ఠో కచ్చానో దిట్ఠధమ్మో పత్తధమ్మో విదితధమ్మో పరియోగాళ్హధమ్మో తిణ్ణవిచికిచ్ఛో విగతకథంకథో వేసారజ్జప్పత్తో అపరప్పచ్చయో సత్థుసాసనే భగవన్తం ఏతదవోచ అభిక్కన్తం। భన్తే॥ అభిక్కన్తం। భన్తే॥ సేయ్యథాపి। భన్తే। నిక్కుజ్జితం వా ఉక్కుజ్జేయ్య…పే॰… ఏవమేవం ఖో భగవతా అనేకపరియాయేన ధమ్మో పకాసితో॥ ఏసాహం। భన్తే। భగవన్తం సరణం గచ్ఛామి। ధమ్మఞ్చ। భిక్ఖుసఙ్ఘఞ్చ॥ ఉపాసకం మం భగవా ధారేతు అజ్జతగ్గే పాణుపేతం సరణగతన్తి॥>
    text <అథ ఖో భగవా అనుపుబ్బేన చారికం చరమానో యేన రాజగహం తదవసరి॥ తత్ర సుదం భగవా రాజగహే విహరతి వేళువనే కలన్దకనివాపే॥ తేన ఖో పన సమయేన రాజగహే గుళో ఉస్సన్నో హోతి॥ భిక్ఖూ గిలానస్సేవ భగవతా గుళో అనుఞ్ఞాతో। నో అగిలానస్సాతి కుక్కుచ్చాయన్తా గుళం న భుఞ్జన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। గిలానస్స గుళం। అగిలానస్స గుళోదకన్తి॥>
    stand <బేలట్ఠకచ్చానవత్థు నిట్ఠితం॥>
  text <౧౭౩॥ పాటలిగామవత్థు>
    text <౨౮౫>, <అథ ఖో భగవా రాజగహే యథాభిరన్తం విహరిత్వా యేన పాటలిగామో తేన చారికం పక్కామి। మహతా భిక్ఖుసఙ్ఘేన సద్ధిం। అడ్ఢతేలసేహి భిక్ఖుసతేహి॥ అథ ఖో భగవా అనుపుబ్బేన చారికం చరమానో యేన పాటలిగామో తదవసరి॥ అస్సోసుం ఖో పాటలిగామికా ఉపాసకా భగవా కిర పాటలిగామం అనుప్పత్తోతి॥ అథ ఖో పాటలిగామికా ఉపాసకా యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం నిసీదింసు॥ ఏకమన్తం నిసిన్నే ఖో పాటలిగామికే ఉపాసకే భగవా ధమ్మియా కథాయ సన్దస్సేసి। సమాదపేసి। సముత్తేజేసి। సమ్పహంసేసి॥ అథ ఖో పాటలిగామికా ఉపాసకా భగవతా ధమ్మియా కథాయ సన్దస్సితా సమాదపితా సముత్తేజితా సమ్పహంసితా భగవన్తం ఏతదవోచుం అధివాసేతు నో। భన్తే। భగవా ఆవసథాగారం సద్ధిం భిక్ఖుసఙ్ఘేనాతి॥ అధివాసేసి భగవా తుణ్హీభావేన॥ అథ ఖో పాటలిగామికా ఉపాసకా భగవతో అధివాసనం విదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా యేన ఆవసథాగారం తేనుపసఙ్కమింసు। ఉపసఙ్కమిత్వా సబ్బసన్థరిం ఆవసథాగారం సన్థరిత్వా। ఆసనాని పఞ్ఞపేత్వా। ఉదకమణికం పతిట్ఠాపేత్వా। తేలపదీపం ఆరోపేత్వా యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం అట్ఠంసు॥ ఏకమన్తం ఠితా ఖో పాటలిగామికా ఉపాసకా భగవన్తం ఏతదవోచుం సబ్బసన్థరిసన్థతం। భన్తే। ఆవసథాగారం॥ ఆసనాని పఞ్ఞత్తాని॥ ఉదకమణికో పతిట్ఠాపితో॥ తేలపదీపో ఆరోపితో॥ యస్సదాని। భన్తే। భగవా కాలం మఞ్ఞతీతి॥>
    text <అథ ఖో భగవా నివాసేత్వా పత్తచీవరమాదాయ సద్ధిం భిక్ఖుసఙ్ఘేన యేన ఆవసథాగారం తేనుపసఙ్కమి। ఉపసఙ్కమిత్వా పాదే పక్ఖాలేత్వా ఆవసథాగారం పవిసిత్వా మజ్ఝిమం థమ్భం నిస్సాయ పురత్థాభిముఖో నిసీది॥ భిక్ఖుసఙ్ఘోపి ఖో పాదే పక్ఖాలేత్వా ఆవసథాగారం పవిసిత్వా పచ్ఛిమం భిత్తిం నిస్సాయ పురత్థాభిముఖో నిసీది। భగవన్తంయేవ పురక్ఖత్వా॥ పాటలిగామికాపి ఖో ఉపాసకా పాదే పక్ఖాలేత్వా ఆవసథాగారం పవిసిత్వా పురత్థిమం భిత్తిం నిస్సాయ పచ్ఛిమాభిముఖా నిసీదింసు। భగవన్తంయేవ పురక్ఖత్వా॥ అథ ఖో భగవా పాటలిగామికే ఉపాసకే ఆమన్తేసి>
    text <। గహపతయో। ఆదీనవా దుస్సీలస్స సీలవిపత్తియా॥ కతమే పఞ్చ॥ ఇధ। గహపతయో। దుస్సీలో సీలవిపన్నో పమాదాధికరణం మహతిం భోగజానిం నిగచ్ఛతి॥ అయం పఠమో ఆదీనవో దుస్సీలస్స సీలవిపత్తియా॥ పున చపరం। గహపతయో। దుస్సీలస్స సీలవిపన్నస్స పాపకో కిత్తిసద్దో అబ్భుగ్గచ్ఛతి॥ అయం దుతియో ఆదీనవో దుస్సీలస్స సీలవిపత్తియా॥ పున చపరం। గహపతయో। దుస్సీలో సీలవిపన్నో యఞ్ఞదేవ పరిసం ఉపసఙ్కమతి। యది ఖత్తియపరిసం। యది బ్రాహ్మణపరిసం। యది గహపతిపరిసం। యది సమణపరిసం। అవిసారదో ఉపసఙ్కమతి మఙ్కుభూతో॥ అయం తతియో ఆదీనవో దుస్సీలస్స సీలవిపత్తియా॥ పున చపరం। గహపతయో। దుస్సీలో సీలవిపన్నో సమ్మూళ్హో కాలంకరోతి॥ అయం చతుత్థో ఆదీనవో దుస్సీలస్స సీలవిపత్తియా॥ పున చపరం। గహపతయో। దుస్సీలో సీలవిపన్నో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి॥ అయం పఞ్చమో ఆదీనవో దుస్సీలస్స సీలవిపత్తియా॥ ఇమే ఖో। గహపతయో। పఞ్చ ఆదీనవా దుస్సీలస్స సీలవిపత్తియా॥>
    text <పఞ్చిమే। గహపతయో। ఆనిసంసా సీలవతో సీలసమ్పదాయ॥ కతమే పఞ్చ॥ ఇధ। గహపతయో। సీలవా సీలసమ్పన్నో అప్పమాదాధికరణం మహన్తం భోగక్ఖన్ధం అధిగచ్ఛతి॥ అయం పఠమో ఆనిసంసో సీలవతో సీలసమ్పదాయ॥ పున చపరం। గహపతయో। సీలవతో సీలసమ్పన్నస్స కల్యాణో కిత్తిసద్దో అబ్భుగ్గచ్ఛతి॥ అయం దుతియో ఆనిసంసో సీలవతో సీలసమ్పదాయ॥ పున చపరం। గహపతయో। సీలవా సీలసమ్పన్నో యఞ్ఞదేవ పరిసం ఉపసఙ్కమతి। యది ఖత్తియపరిసం। యది బ్రాహ్మణపరిసం। యది గహపతిపరిసం। యది సమణపరిసం। విసారదో ఉపసఙ్కమతి అమఙ్కుభూతో॥ అయం తతియో ఆనిసంసో సీలవతో సీలసమ్పదాయ॥ పున చపరం। గహపతయో। సీలవా సీలసమ్పన్నో అసమ్మూళ్హో కాలంకరోతి॥ అయం చతుత్థో ఆనిసంసో సీలవతో సీలసమ్పదాయ॥ పున చపరం। గహపతయో। సీలవా సీలసమ్పన్నో కాయస్స భేదా పరం మరణా సుగతిం సగ్గం లోకం ఉపపజ్జతి॥ అయం పఞ్చమో ఆనిసంసో సీలవతో సీలసమ్పదాయ॥ ఇమే ఖో। గహపతయో। పఞ్చ ఆనిసంసా సీలవతో సీలసమ్పదాయాతి॥>
    text <అథ ఖో భగవా పాటలిగామికే ఉపాసకే బహుదేవ రత్తిం ధమ్మియా కథాయ సన్దస్సేత్వా సమాదపేత్వా సముత్తేజేత్వా సమ్పహంసేత్వా ఉయ్యోజేసి అభిక్కన్తా ఖో। గహపతయో। రత్తి॥ యస్సదాని తుమ్హే కాలం మఞ్ఞథాతి॥ ఏవం। భన్తేతి। ఖో పాటలిగామికా ఉపాసకా భగవతో పటిస్సుణిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కమింసు॥ అథ ఖో భగవా అచిరపక్కన్తేసు పాటలిగామికేసు ఉపాసకేసు సుఞ్ఞాగారం పావిసి॥>
    stand <పాటలిగామవత్థు నిట్ఠితం॥>
  text <౧౭౪॥ సునిధవస్సకారవత్థు>
    text <౨౮౬>, <తేన ఖో పన సమయేన సునిధవస్సకారా మగధమహామత్తా పాటలిగామే నగరం మాపేన్తి వజ్జీనం పటిబాహాయ॥ అద్దసా ఖో భగవా రత్తియా పచ్చూససమయం పచ్చుట్ఠాయ దిబ్బేన చక్ఖునా విసుద్ధేన అతిక్కన్తమానుసకేన సమ్బహులా దేవతాయో పాటలిగామే వత్థూని పరిగ్గణ్హన్తియో॥ యస్మిం పదేసే మహేసక్ఖా దేవతా వత్థూని పరిగ్గణ్హన్తి। మహేసక్ఖానం తత్థ రాజూనం రాజమహామత్తానం చిత్తాని నమన్తి నివేసనాని మాపేతుం॥ యస్మిం పదేసే మజ్ఝిమా దేవతా వత్థూని పరిగ్గణ్హన్తి। మజ్ఝిమానం తత్థ రాజూనం రాజమహామత్తానం చిత్తాని నమన్తి నివేసనాని మాపేతుం॥ యస్మిం పదేసే నీచా దేవతా వత్థూని పరిగ్గణ్హన్తి। నీచానం తత్థ రాజూనం రాజమహామత్తానం చిత్తాని నమన్తి నివేసనాని మాపేతుం॥ అథ ఖో భగవా ఆయస్మన్తం ఆనన్దం ఆమన్తేసి కే ను ఖో తే। ఆనన్ద। పాటలిగామే నగరం మాపేన్తీతి॥ సునిధవస్సకారా। భన్తే। మగధమహామత్తా పాటలిగామే నగరం మాపేన్తి వజ్జీనం పటిబాహాయాతి॥ సేయ్యథాపి। ఆనన్ద। దేవేహి తావతింసేహి సద్ధిం మన్తేత్వా। ఏవమేవ ఖో। ఆనన్ద। సునిధవస్సకారా మగధమహామత్తా పాటలిగామే నగరం మాపేన్తి వజ్జీనం పటిబాహాయ॥ ఇధాహం। ఆనన్ద। రత్తియా పచ్చూససమయం పచ్చుట్ఠాయ అద్దసం దిబ్బేన చక్ఖునా విసుద్ధేన అతిక్కన్తమానుసకేన సమ్బహులా దేవతాయో పాటలిగామే వత్థూని పరిగ్గణ్హన్తియో॥ యస్మిం పదేసే మహేసక్ఖా దేవతా వత్థూని పరిగ్గణ్హన్తి। మహేసక్ఖానం తత్థ రాజూనం రాజమహామత్తానం చిత్తాని నమన్తి నివేసనాని మాపేతుం॥ యస్మిం పదేసే మజ్ఝిమా దేవతా వత్థూని పరిగ్గణ్హన్తి। మజ్ఝిమానం తత్థ రాజూనం రాజమహామత్తానం చిత్తాని నమన్తి నివేసనాని మాపేతుం॥ యస్మిం పదేసే నీచా దేవతా వత్థూని పరిగ్గణ్హన్తి। నీచానం తత్థ రాజూనం రాజమహామత్తానం చిత్తాని నమన్తి నివేసనాని మాపేతుం॥ యావతా। ఆనన్ద। అరియం ఆయతనం। యావతా వణిప్పథో। ఇదం అగ్గనగరం భవిస్సతి పాటలిపుత్తం పుటభేదనం॥ పాటలిపుత్తస్స ఖో। ఆనన్ద। తయో అన్తరాయా భవిస్సన్తి అగ్గితో వా ఉదకతో వా అబ్భన్తరతో వా మిథుభేదాతి॥>
    text <అథ ఖో సునిధవస్సకారా మగధమహామత్తా యేన భగవా తేనుపసఙ్కమింసు। ఉపసఙ్కమిత్వా భగవతా సద్ధిం సమ్మోదింసు। సమ్మోదనీయం కథం సారణీయం వీతిసారేత్వా ఏకమన్తం అట్ఠంసు॥ ఏకమన్తం ఠితా ఖో సునిధవస్సకారా మగధమహామత్తా భగవన్తం ఏతదవోచుం అధివాసేతు నో భవం గోతమో అజ్జతనాయ భత్తం సద్ధిం భిక్ఖుసఙ్ఘేనాతి॥ అధివాసేసి భగవా తుణ్హీభావేన॥ అథ ఖో సునిధవస్సకారా మగధమహామత్తా భగవతో అధివాసనం విదిత్వా పక్కమింసు॥ అథ ఖో సునిధవస్సకారా మగధమహామత్తా పణీతం ఖాదనీయం భోజనీయం పటియాదాపేత్వా భగవతో కాలం ఆరోచాపేసుం కాలో। భో గోతమ। నిట్ఠితం భత్తన్తి॥ అథ ఖో భగవా పుబ్బణ్హసమయం నివాసేత్వా పత్తచీవరమాదాయ యేన సునిధవస్సకారానం మగధమహామత్తానం పరివేసనా తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది సద్ధిం భిక్ఖుసఙ్ఘేన॥ అథ ఖో సునిధవస్సకారా మగధమహామత్తా బుద్ధప్పముఖం భిక్ఖుసఙ్ఘం పణీతేన ఖాదనీయేన భోజనీయేన సహత్థా సన్తప్పేత్వా సమ్పవారేత్వా భగవన్తం భుత్తావిం ఓనీతపత్తపాణిం ఏకమన్తం నిసీదింసు॥ ఏకమన్తం నిసిన్నే ఖో సునిధవస్సకారే మగధమహామత్తే భగవా ఇమాహి గాథాహి అనుమోది>
    text <అథ ఖో భగవా సునిధవస్సకారే మగధమహామత్తే ఇమాహి గాథాహి అనుమోదిత్వా ఉట్ఠాయాసనా పక్కామి॥ తేన ఖో పన సమయేన సునిధవస్సకారా మగధమహామత్తా భగవన్తం పిట్ఠితో పిట్ఠితో అనుబన్ధా హోన్తి। యేనజ్జ సమణో గోతమో ద్వారేన నిక్ఖమిస్సతి। తం గోతమద్వారం నామ భవిస్సతి। యేన తిత్థేన గఙ్గం నదిం ఉత్తరిస్సతి। తం గోతమతిత్థం నామ భవిస్సతీతి॥ అథ ఖో భగవా యేన ద్వారేన నిక్ఖమి। తం గోతమద్వారం నామ అహోసి॥ అథ ఖో భగవా యేన గఙ్గా నదీ తేనుపసఙ్కమి॥ తేన ఖో పన సమయేన గఙ్గా నదీ పూరా హోతి సమతిత్తికా కాకపేయ్యా॥ మనుస్సా అఞ్ఞే నావం పరియేసన్తి। అఞ్ఞే ఉళుమ్పం పరియేసన్తి। అఞ్ఞే కుల్లం బన్ధన్తి ఓరా పారం గన్తుకామా॥ అద్దసా ఖో భగవా తే మనుస్సే అఞ్ఞే నావం పరియేసన్తే। అఞ్ఞే ఉళుమ్పం పరియేసన్తే। అఞ్ఞే కుల్లం బన్ధన్తే ఓరా పారం గన్తుకామే। దిస్వాన సేయ్యథాపి నామ బలవా పురిసో సమిఞ్జితం వా బాహం పసారేయ్య। పసారితం వా బాహం సమిఞ్జేయ్య। ఏవమేవ ఖో గఙ్గాయ నదియా ఓరిమతీరే అన్తరహితో పారిమతీరే పచ్చుట్ఠాసి సద్ధిం భిక్ఖుసఙ్ఘేన॥ అథ ఖో భగవా ఏతమత్థం విదిత్వా తాయం వేలాయం ఇమం ఉదానం ఉదానేసి>
    stand <సునిధవస్సకారవత్థు నిట్ఠితం॥>
  text <౧౭౫॥ కోటిగామే సచ్చకథా>
    text <౨౮౭>, <అథ ఖో భగవా యేన కోటిగామో తేనుపసఙ్కమి॥ తత్ర సుదం భగవా కోటిగామే విహరతి॥ తత్ర ఖో భగవా భిక్ఖూ ఆమన్తేసి చతున్నం। భిక్ఖవే। అరియసచ్చానం అననుబోధా అప్పటివేధా ఏవమిదం దీఘమద్ధానం సన్ధావితం సంసరితం మమఞ్చేవ తుమ్హాకఞ్చ॥ కతమేసం చతున్నం॥ దుక్ఖస్స। భిక్ఖవే। అరియసచ్చస్స అననుబోధా అప్పటివేధా ఏవమిదం దీఘమద్ధానం సన్ధావితం సంసరితం మమఞ్చేవ తుమ్హాకఞ్చ॥ దుక్ఖసముదయస్స అరియసచ్చస్స…పే॰… దుక్ఖనిరోధస్స అరియసచ్చస్స…పే॰… దుక్ఖనిరోధగామినియా పటిపదాయ అరియసచ్చస్స అననుబోధా అప్పటివేధా ఏవమిదం దీఘమద్ధానం సన్ధావితం సంసరితం మమఞ్చేవ తుమ్హాకఞ్చ॥ తయిదం। భిక్ఖవే। దుక్ఖం అరియసచ్చం అనుబుద్ధం పటివిద్ధం। దుక్ఖసముదయం అరియసచ్చం అనుబుద్ధం పటివిద్ధం। దుక్ఖనిరోధం అరియసచ్చం అనుబుద్ధం పటివిద్ధం। దుక్ఖనిరోధగామినీ పటిపదా అరియసచ్చం అనుబుద్ధం పటివిద్ధం। ఉచ్ఛిన్నా భవతణ్హా। ఖీణా భవనేత్తి। నత్థిదాని పునబ్భవోతి॥>
    stand <కోటిగామే సచ్చకథా నిట్ఠితా॥>
  text <౧౭౬॥ అమ్బపాలీవత్థు>
    text <౨౮౮>, <అస్సోసి ఖో అమ్బపాలీ గణికా భగవా కిర కోటిగామం అనుప్పత్తోతి॥ అథ ఖో అమ్బపాలీ గణికా భద్రాని భద్రాని యానాని యోజాపేత్వా భద్రం భద్రం యానం అభిరుహిత్వా భద్రేహి భద్రేహి యానేహి వేసాలియా నియ్యాసి భగవన్తం దస్సనాయ॥ యావతికా యానస్స భూమి। యానేన గన్త్వా। యానా పచ్చోరోహిత్వా। పత్తికావ యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నం ఖో అమ్బపాలిం గణికం భగవా ధమ్మియా కథాయ సన్దస్సేసి సమాదపేసి సముత్తేజేసి సమ్పహంసేసి॥ అథ ఖో అమ్బపాలీ గణికా భగవతా ధమ్మియా కథాయ సన్దస్సితా సమాదపితా సముత్తేజితా సమ్పహంసితా భగవన్తం ఏతదవోచ అధివాసేతు మే। భన్తే। భగవా స్వాతనాయ భత్తం సద్ధిం భిక్ఖుసఙ్ఘేనాతి॥ అధివాసేసి భగవా తుణ్హీభావేన॥ అథ ఖో అమ్బపాలీ గణికా భగవతో అధివాసనం విదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥>
    stand <అమ్బపాలీవత్థు నిట్ఠితం॥>
  text <౧౭౭॥ లిచ్ఛవీవత్థు>
    text <౨౮౯>, <అస్సోసుం ఖో వేసాలికా లిచ్ఛవీ భగవా కిర కోటిగామం అనుప్పత్తోతి॥ అథ ఖో వేసాలికా లిచ్ఛవీ భద్రాని భద్రాని యానాని యోజాపేత్వా భద్రం భద్రం యానం అభిరుహిత్వా భద్రేహి భద్రేహి యానేహి వేసాలియా నియ్యాసుం భగవన్తం దస్సనాయ॥ అప్పేకచ్చే లిచ్ఛవీ నీలా హోన్తి నీలవణ్ణా నీలవత్థా నీలాలఙ్కారా। అప్పేకచ్చే లిచ్ఛవీ పీతా హోన్తి పీతవణ్ణా పీతవత్థా పీతాలఙ్కారా। అప్పేకచ్చే లిచ్ఛవీ లోహితా హోన్తి లోహితవణ్ణా లోహితవత్థా లోహితాలఙ్కారా। అప్పేకచ్చే లిచ్ఛవీ ఓదాతా హోన్తి ఓదాతవణ్ణా ఓదాతవత్థా ఓదాతాలఙ్కారా॥ అథ ఖో అమ్బపాలీ గణికా దహరానం దహరానం లిచ్ఛవీనం ఈసాయ ఈసం యుగేన యుగం చక్కేన చక్కం అక్ఖేన అక్ఖం పటివట్టేసి॥ అథ ఖో తే లిచ్ఛవీ అమ్బపాలిం గణికం ఏతదవోచుం కిస్స। జే అమ్బపాలి। దహరానం దహరానం లిచ్ఛవీనం ఈసాయ ఈసం యుగేన యుగం చక్కేన చక్కం అక్ఖేన అక్ఖం పటివట్టేసీతి॥ తథా హి పన మయా। అయ్యపుత్తా। స్వాతనాయ బుద్ధప్పముఖో భిక్ఖుసఙ్ఘో నిమన్తితోతి॥ దేహి। జే అమ్బపాలి। అమ్హాకం ఏతం భత్తం సతసహస్సేనాతి॥ సచేపి మే। అయ్యపుత్తా। వేసాలిం సాహారం దజ్జేయ్యాథ। నేవ దజ్జాహం తం భత్తన్తి॥ అథ ఖో తే లిచ్ఛవీ అఙ్గులిం ఫోటేసుం జితమ్హా వత। భో। అమ్బకాయ। పరాజితమ్హ వత। భో। అమ్బకాయాతి॥ అథ ఖో తే లిచ్ఛవీ యేన భగవా తేనుపసఙ్కమింసు॥ అద్దసా ఖో భగవా తే లిచ్ఛవీ దూరతోవ ఆగచ్ఛన్తే। దిస్వాన భిక్ఖూ ఆమన్తేసి యేహి। భిక్ఖవే। భిక్ఖూహి దేవా తావతింసా అదిట్ఠపుబ్బా। ఓలోకేథ। భిక్ఖవే। లిచ్ఛవీపరిసం। అపలోకేథ। భిక్ఖవే। లిచ్ఛవీపరిసం। ఉపసంహరథ। భిక్ఖవే। లిచ్ఛవీపరిసం తావతింసపరిసన్తి॥ అథ ఖో తే లిచ్ఛవీ యావతికా యానస్స భూమి। యానేన గన్త్వా యానా పచ్చోరోహిత్వా పత్తికావ యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం నిసీదింసు॥ ఏకమన్తం నిసిన్నే ఖో తే లిచ్ఛవీ భగవా ధమ్మియా కథాయ సన్దస్సేసి సమాదపేసి సముత్తేజేసి సమ్పహంసేసి॥ అథ ఖో తే లిచ్ఛవీ। భగవతా ధమ్మియా కథాయ సన్దస్సితా సమాదపితా సముత్తేజితా సమ్పహంసితా భగవన్తం ఏతదవోచుం అధివాసేతు నో। భన్తే। భగవా స్వాతనాయ భత్తం సద్ధిం భిక్ఖుసఙ్ఘేనాతి॥ అధివుట్ఠోమ్హి। లిచ్ఛవీ। స్వాతనాయ అమ్బపాలియా గణికాయ భత్తన్తి॥ అథ ఖో తే లిచ్ఛవీ అఙ్గులిం ఫోటేసుం జితమ్హ వత। భో। అమ్బకాయ। పరాజితమ్హ వత। భో। అమ్బకాయాతి॥ అథ ఖో తే లిచ్ఛవీ భగవతో భాసితం అభినన్దిత్వా అనుమోదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కమింసు॥>
    text <అథ ఖో భగవా కోటిగామే యథాభిరన్తం విహరిత్వా యేన నాతికా తేనుపసఙ్కమి॥ తత్ర సుదం భగవా నాతికే విహరతి గిఞ్జకావసథే॥ అథ ఖో అమ్బపాలీ గణికా తస్సా రత్తియా అచ్చయేన సకే ఆరామే పణీతం ఖాదనీయం భోజనీయం పటియాదాపేత్వా భగవతో కాలం ఆరోచాపేసి కాలో। భన్తే। నిట్ఠితం భత్తన్తి॥ అథ ఖో భగవా పుబ్బణ్హసమయం నివాసేత్వా పత్తచీవరమాదాయ యేన అమ్బపాలియా గణికాయ పరివేసనా తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది సద్ధిం భిక్ఖుసఙ్ఘేన॥ అథ ఖో అమ్బపాలీ గణికా బుద్ధప్పముఖం భిక్ఖుసఙ్ఘం పణీతేన ఖాదనీయేన భోజనీయేన సహత్థా సన్తప్పేత్వా సమ్పవారేత్వా భగవన్తం భుత్తావిం ఓనీతపత్తపాణిం ఏకమన్తం నిసీది॥ ఏకమన్తం నిసిన్నా ఖో అమ్బపాలీ గణికా భగవన్తం ఏతదవోచ ఇమాహం। భన్తే। అమ్బవనం బుద్ధప్పముఖస్స భిక్ఖుసఙ్ఘస్స దమ్మీతి॥ పటిగ్గహేసి భగవా ఆరామం॥ అథ ఖో భగవా అమ్బపాలిం గణికం ధమ్మియా కథాయ సన్దస్సేత్వా సమాదపేత్వా సముత్తేజేత్వా సమ్పహంసేత్వా ఉట్ఠాయాసనా యేన మహావనం తేనుపసఙ్కమి॥ తత్ర సుదం భగవా వేసాలియం విహరతి మహావనే కూటాగారసాలాయం॥>
    stand <లిచ్ఛవీవత్థు నిట్ఠితం॥>
    stand <లిచ్ఛవిభాణవారో నిట్ఠితో తతియో॥>
  text <౧౭౮॥ సీహసేనాపతివత్థు>
    text <౨౯౦>, <తేన ఖో పన సమయేన అభిఞ్ఞాతా అభిఞ్ఞాతా లిచ్ఛవీ సన్ధాగారే సన్నిసిన్నా సన్నిపతితా అనేకపరియాయేన బుద్ధస్స వణ్ణం భాసన్తి। ధమ్మస్స వణ్ణం భాసన్తి। సఙ్ఘస్స వణ్ణం భాసన్తి॥ తేన ఖో పన సమయేన సీహో సేనాపతి నిగణ్ఠసావకో తస్సం పరిసాయం నిసిన్నో హోతి॥ అథ ఖో సీహస్స సేనాపతిస్స ఏతదహోసి నిస్సంసయం ఖో సో భగవా అరహం సమ్మాసమ్బుద్ధో భవిస్సతి। తథా హిమే అభిఞ్ఞాతా అభిఞ్ఞాతా లిచ్ఛవీ సన్థాగారే సన్నిసిన్నా సన్నిపతితా అనేకపరియాయేన బుద్ధస్స వణ్ణం భాసన్తి। ధమ్మస్స వణ్ణం భాసన్తి। సఙ్ఘస్స వణ్ణం భాసన్తి॥ యంనూనాహం తం భగవన్తం దస్సనాయ ఉపసఙ్కమేయ్యం అరహన్తం సమ్మాసమ్బుద్ధన్తి॥ అథ ఖో సీహో సేనాపతి యేన నిగణ్ఠో నాటపుత్తో తేనుపసఙ్కమి। ఉపసఙ్కమిత్వా నిగణ్ఠం నాటపుత్తం ఏతదవోచ ఇచ్ఛామహం। భన్తే। సమణం గోతమం దస్సనాయ ఉపసఙ్కమితున్తి॥ కిం పన త్వం। సీహ। కిరియవాదో సమానో అకిరియవాదం సమణం గోతమం దస్సనాయ ఉపసఙ్కమిస్ససి॥ సమణో హి। సీహ। గోతమో అకిరియవాదో అకిరియాయ ధమ్మం దేసేతి। తేన చ సావకే వినేతీతి॥ అథ ఖో సీహస్స సేనాపతిస్స యో అహోసి గమికాభిసఙ్ఖారో భగవన్తం దస్సనాయ। సో పటిప్పస్సమ్భి॥ దుతియమ్పి ఖో అభిఞ్ఞాతా అభిఞ్ఞాతా లిచ్ఛవీ సన్ధాగారే సన్నిసిన్నా సన్నిపతితా అనేకపరియానేన బుద్ధస్స వణ్ణం భాసన్తి। ధమ్మస్స వణ్ణం భాసన్తి। సఙ్ఘస్స వణ్ణం భాసన్తి॥ దుతియమ్పి ఖో సీహస్స సేనాపతిస్స ఏతదహోసి నిస్సంసయం ఖో సో భగవా అరహం సమ్మాసమ్బుద్ధో భవిస్సతి। తథా హిమే అభిఞ్ఞాతా అభిఞ్ఞాతా లిచ్ఛవీ సన్ధాగారే సన్నిసిన్నా సన్నిపతితా అనేకపరియాయేన బుద్ధస్స వణ్ణం భాసన్తి। ధమ్మస్స వణ్ణం భాసన్తి। సఙ్ఘస్స వణ్ణం భాసన్తి॥ యంనూనాహం తం భగవన్తం దస్సనాయ ఉపసఙ్కమేయ్యం అరహన్తం సమ్మాసమ్బుద్ధన్తి॥ దుతియమ్పి ఖో సీహో సేనాపతి యేన నిగణ్ఠో నాటపుత్తో తేనుపసఙ్కమి। ఉపసఙ్కమిత్వా నిగణ్ఠం నాటపుత్తం ఏతదవోచ ఇచ్ఛామహం। భన్తే। సమణం గోతమం దస్సనాయ ఉపసఙ్కమితున్తి॥ కిం పన త్వం। సీహ। కిరియవాదో సమానో అకిరియవాదం సమణం గోతమం దస్సనాయ ఉపసఙ్కమిస్ససి॥ సమణో హి। సీహ। గోతమో అకిరియవాదో అకిరియాయ ధమ్మం దేసేతి। తేన చ సావకే వినేతీతి॥ దుతియమ్పి ఖో సీహస్స సేనాపతిస్స యో అహోసి గమికాభిసఙ్ఖారో భగవన్తం దస్సనాయ। సో పటిప్పస్సమ్భి॥ తతియమ్పి ఖో అభిఞ్ఞాతా అభిఞ్ఞాతా లిచ్ఛవీ సన్ధాగారే సన్నిసిన్నా సన్నిపతితా అనేకపరియాయేన బుద్ధస్స వణ్ణం భాసన్తి। ధమ్మస్స వణ్ణం భాసన్తి। సఙ్ఘస్స వణ్ణం భాసన్తి॥ తతియమ్పి ఖో సీహస్స సేనాపతిస్స ఏతదహోసి నిస్సంసయం ఖో సో భగవా అరహం సమ్మాసమ్బుద్ధో భవిస్సతి। తథా హిమే అభిఞ్ఞాతా అభిఞ్ఞాతా లిచ్ఛవీ సన్ధాగారే సన్నిసిన్నా సన్నిపతితా అనేకపరియాయేన బుద్ధస్స వణ్ణం భాసన్తి। ధమ్మస్స వణ్ణం భాసన్తి। సఙ్ఘస్స వణ్ణం భాసన్తి॥ కిఞ్హి మే కరిస్సన్తి నిగణ్ఠా అపలోకితా వా అనపలోకితా వా॥ యంనూనాహం అనపలోకేత్వావ నిగణ్ఠే తం భగవన్తం దస్సనాయ ఉపసఙ్కమేయ్యం అరహన్తం సమ్మాసమ్బుద్ధన్తి॥>
    text <అథ ఖో సీహో సేనాపతి పఞ్చహి రథసతేహి దివా దివస్స వేసాలియా నియ్యాసి భగవన్తం దస్సనాయ॥ యావతికా యానస్స భూమి। యానేన గన్త్వా యానా పచ్చోరోహిత్వా పత్తికోవ యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో సీహో సేనాపతి భగవన్తం ఏతదవోచ సుతం మే తం। భన్తే। అకిరియవాదో సమణో గోతమో అకిరియాయ ధమ్మం దేసేతి। తేన చ సావకే వినేతీతి॥ యే తే। భన్తే। ఏవమాహంసు అకిరియవాదో సమణో గోతమో। అకిరియాయ ధమ్మం దేసేతి। తేన చ సావకే వినేతీతి॥ కచ్చి తే। భన్తే। భగవతో వుత్తవాదినో। న చ భగవన్తం అభూతేన అబ్భాచిక్ఖన్తి। ధమ్మస్స చానుధమ్మం బ్యాకరోన్తి। న చ కోచి సహధమ్మికో వాదానువాదో గారయ్హం ఠానం ఆగచ్ఛతి॥ అనబ్భక్ఖాతుకామా హి మయం। భన్తే। భగవన్తన్తి॥>
    text <౨౯౧>, <అత్థి। సీహ। పరియాయో। యేన మం పరియాయేన సమ్మా వదమానో వదేయ్య అకిరియవాదో సమణో గోతమో। అకిరియాయ ధమ్మం దేసేతి। తేన చ సావకే వినేతీతి॥ అత్థి। సీహ। పరియాయో। యేన మం పరియాయేన సమ్మా వదమానో వదేయ్య కిరియవాదో సమణో గోతమో కిరియాయ ధమ్మం దేసేతి। తేన చ సావకే వినేతీతి॥ అత్థి। సీహ। పరియాయో యేన మం పరియాయేన సమ్మా వదమానో వదేయ్య ఉచ్ఛేదవాదో సమణో గోతమో ఉచ్ఛేదాయ ధమ్మం దేసేతి। తేన చ సావకే వినేతీతి॥ అత్థి। సీహ। పరియాయో। యేన మం పరియాయేన సమ్మా వదమానో వదేయ్య జేగుచ్ఛీ సమణో గోతమో। జేగుచ్ఛితాయ ధమ్మం దేసేతి। తేన చ సావకే వినేతీతి॥ అత్థి। సీహ। పరియాయో। యేన మం పరియాయేన సమ్మా వదమానో వదేయ్య వేనయికో సమణో గోతమో। వినయాయ ధమ్మం దేసేతి। తేన చ సావకే వినేతీతి॥ అత్థి। సీహ। పరియాయో। యేన మం పరియాయేన సమ్మా వదమానో వదేయ్య తపస్సీ సమణో గోతమో। తపస్సితాయ ధమ్మం దేసేతి। తేన చ సావకే వినేతీతి॥ అత్థి। సీహ। పరియాయో। యేన మం పరియాయేన సమ్మా వదమానో వదేయ్య అపగబ్భో సమణో గోతమో। అపగబ్భతాయ ధమ్మం దేసేతి। తేన చ సావకే వినేతీతి॥ అత్థి। సీహ। పరియాయో। యేన మం పరియాయేన సమ్మా వదమానో వదేయ్య అస్సత్థో సమణో గోతమో। అస్సాసాయ ధమ్మం దేసేతి। తేన చ సావకే వినేతీతి॥>
    text <౨౯౨>, <కతమో చ। సీహ। పరియాయో। యేన మం పరియాయేన సమ్మా వదమానో వదేయ్య అకిరియవాదో సమణో గోతమో। అకిరియాయ ధమ్మం దేసేతి। తేన చ సావకే వినేతీతి॥ అహఞ్హి। సీహ। అకిరియం వదామి కాయదుచ్చరితస్స వచీదుచ్చరితస్స మనోదుచ్చరితస్స। అనేకవిహితానం పాపకానం అకుసలానం ధమ్మానం అకిరియం వదామి॥ అయం ఖో। సీహ। పరియాయో। యేన మం పరియాయేన సమ్మా వదమానో వదేయ్య అకిరియవాదో సమణో గోతమో। అకిరియాయ ధమ్మం దేసేతి। తేన చ సావకే వినేతీతి॥>
    text <కతమో చ। సీహ। పరియాయో। యేన మం పరియాయేన సమ్మా వదమానో వదేయ్య కిరియవాదో సమణో గోతమో। కిరియాయ ధమ్మం దేసేతి। తేన చ సావకే వినేతీతి॥ అహఞ్హి। సీహ। కిరియం వదామి కాయసుచరితస్స వచీసుచరితస్స మనోసుచరితస్స। అనేకవిహితానం కుసలానం ధమ్మానం కిరియం వదామి॥ అయం ఖో। సీహ। పరియాయో। యేన మం పరియాయేన సమ్మా వదమానో వదేయ్య కిరియవాదో సమణో గోతమో। కిరియాయ ధమ్మం దేసేతి। తేన చ సావకే వినేతీతి॥>
    text <కతమో చ। సీహ। పరియాయో। యేన మం పరియాయేన సమ్మా వదమానో వదేయ్య ఉచ్ఛేదవాదో సమణో గోతమో। ఉచ్ఛేదాయ ధమ్మం దేసేతి। తేన చ సావకే వినేతీతి॥ అహఞ్హి। సీహ। ఉచ్ఛేదం వదామి రాగస్స దోసస్స మోహస్స। అనేకవిహితానం పాపకానం అకుసలానం ధమ్మానం ఉచ్ఛేదం వదామి॥ అయం ఖో। సీహ। పరియాయో। యేన మం పరియాయేన సమ్మా వదమానో వదేయ్య ఉచ్ఛేదవాదో సమణో గోతమో ఉచ్ఛేదాయ ధమ్మం దేసేతి। తేన చ సావకే వినేతీతి॥>
    text <కతమో చ। సీహ। పరియాయో యేన మం పరియాయేన సమ్మా వదమానో వదేయ్య జేగుచ్ఛీ సమణో గోతమో। జేగుచ్ఛితాయ ధమ్మం దేసేతి। తేన చ సావకే వినేతీతి॥ అహఞ్హి। సీహ। జిగుచ్ఛామి కాయదుచ్చరితేన వచీదుచ్చరితేన మనోదుచ్చరితేన। అనేకవిహితానం పాపకానం అకుసలానం ధమ్మానం సమాపత్తియా జిగుచ్ఛామి॥ అయం ఖో। సీహ। పరియాయో। యేన మం పరియాయేన సమ్మా వదమానో వదేయ్య జేగుచ్ఛీ సమణో గోతమో। జేగుచ్ఛితాయ ధమ్మం దేసేతి। తేన చ సావకే వినేతీతి॥>
    text <కతమో చ। సీహ। పరియాయో। యేన మం పరియాయేన సమ్మా వదమానో వదేయ్య వేనయికో సమణో గోతమో। వినయాయ ధమ్మం దేసేతి। తేన చ సావకే వినేతీతి॥ అహఞ్హి। సీహ। వినయాయ ధమ్మం దేసేమి రాగస్స దోసస్స మోహస్స। అనేకవిహితానం పాపకానం అకుసలానం ధమ్మానం వినయాయ ధమ్మం దేసేమి॥ అయం ఖో। సీహ। పరియాయో। యేన మం పరియాయేన సమ్మా వదమానో వదేయ్య వేనయికో సమణో గోతమో। వినయాయ ధమ్మం దేసేతి। తేన చ సావకే వినేతీతి॥>
    text <కతమో చ। సీహ। పరియాయో। యేన మం పరియాయేన సమ్మా వదమానో వదేయ్య తపస్సీ సమణో గోతమో। తపస్సితాయ ధమ్మం దేసేతి। తేన చ సావకే వినేతీతి॥ తపనీయాహం। సీహ। పాపకే అకుసలే ధమ్మే వదామి కాయదుచ్చరితం వచీదుచ్చరితం మనోదుచ్చరితం॥ యస్స ఖో। సీహ। తపనీయా పాపకా అకుసలా ధమ్మా పహీనా ఉచ్ఛిన్నమూలా తాలావత్థుకతా అనభావఙ్కతా ఆయతిం అనుప్పాదధమ్మా। తమహం తపస్సీతి వదామి॥ తథాగతస్స ఖో। సీహ। తపనీయా పాపకా అకుసలా ధమ్మా పహీనా ఉచ్ఛీన్నమూలా తాలావత్థుకతా అనభావంకతా ఆయతిం అనుప్పాదధమ్మా॥ అయం ఖో। సీహ। పరియాయో। యేన మం పరియాయేన సమ్మా వదమానో వదేయ్య తపస్సీ సమణో గోతమో తపస్సితాయ ధమ్మం దేసేతి। తేన చ సావకే వినేతీతి॥>
    text <కతమో చ। సీహ। పరియాయో। యేన మం పరియాయేన సమ్మా వదమానో వదేయ్య అపగబ్భో సమణో గోతమో అపగబ్భతాయ ధమ్మం దేసేతి। తేన చ సావకే వినేతీతి॥ యస్స ఖో। సీహ। ఆయతిం గబ్భసేయ్యా పునబ్భవాభినిబ్బత్తి పహీనా ఉచ్ఛిన్నమూలా తాలావత్థుకతా అనభావంకతా ఆయతిం అనుప్పాదధమ్మా। తమహం అపగబ్భోతి వదామి॥ తథాగతస్స ఖో। సీహ। ఆయతిం గబ్భసేయ్యా పునబ్భవాభినిబ్బత్తి పహీనా ఉచ్ఛిన్నమూలా తాలావత్థుకతా అనభావంకతా ఆయతిం అనుప్పాదధమ్మా॥ అయం ఖో। సీహ। పరియాయో। యేన మం పరియాయేన సమ్మా వదమానో వదేయ్య అపగబ్భో సమణో గోతమో। అపగబ్భతాయ ధమ్మం దేసేతి। తేన చ సావకే వినేతీతి॥>
    text <కతమో చ। సీహ। పరియాయో। యేన మం పరియాయేన సమ్మా వదమానో వదేయ్య అస్సత్థో సమణో గోతమో అస్సాసాయ ధమ్మం దేసేతి। తేన చ సావకే వినేతీతి॥ అహఞ్హి। సీహ। అస్సత్థో పరమేన అస్సాసేన। అస్సాసాయ ధమ్మం దేసేమి। తేన చ సావకే వినేమి॥ అయం ఖో। సీహ। పరియాయో। యేన మం పరియాయేన సమ్మా వదమానో వదేయ్య అస్సత్థో సమణో గోతమో అస్సాసాయ ధమ్మం దేసేతి। తేన చ సావకే వినేతీతి॥>
    text <౨౯౩>, <ఏవం వుత్తే సీహో సేనాపతి భగవన్తం ఏతదవోచ అభిక్కన్తం। భన్తే…పే॰… ఉపాసకం మం భగవా ధారేతు అజ్జతగ్గే పాణుపేతం సరణం గతన్తి॥ అనువిచ్చకారం ఖో। సీహ। కరోహి। అనువిచ్చకారో తుమ్హాదిసానం ఞాతమనుస్సానం సాధు హోతీతి॥ ఇమినాపాహం। భన్తే। భగవతో భియ్యోసోమత్తాయ అత్తమనో అభిరద్ధో। యం మం భగవా ఏవమాహ అనువిచ్చకారం ఖో। సీహ। కరోహి। అనువిచ్చకారో తుమ్హాదిసానం ఞాతమనుస్సానం సాధు హోతీతి॥ మమఞ్హి। భన్తే। అఞ్ఞతిత్థియా సావకం లభిత్వా కేవలకప్పం వేసాలిం పటాకం పరిహరేయ్యుం సీహో ఖో అమ్హాకం సేనాపతి సావకత్తం ఉపగతోతి॥ అథ చ పన మం భగవా ఏవమాహ అనువిచ్చకారం ఖో। సీహ। కరోహి। అనువిచ్చకారో తుమ్హాదిసానం ఞాతమనుస్సానం సాధు హోతీతి॥ ఏసాహం। భన్తే। దుతియమ్పి భగవన్తం సరణం గచ్ఛామి ధమ్మఞ్చ భిక్ఖుసఙ్ఘఞ్చ॥ ఉపాసకం మం భగవా ధారేతు అజ్జతగ్గే పాణుపేతం సరణం గతన్తి॥ దీఘరత్తం ఖో తే। సీహ। నిగణ్ఠానం ఓపానభూతం కులం। యేన నేసం ఉపగతానం పిణ్డకం దాతబ్బం మఞ్ఞేయ్యాసీతి॥ ఇమినాపాహం। భన్తే। భగవతో భియ్యోసోమత్తాయ అత్తమనో అభిరద్ధో। యం మం భగవా ఏవమాహ దీఘరత్తం ఖో తే। సీహ। నిగణ్ఠానం ఓపానభూతం కులం। యేన నేసం ఉపగతానం పిణ్డకం దాతబ్బం మఞ్ఞేయ్యాసీతి॥ సుతం మే తం। భన్తే। సమణో గోతమో ఏవమాహ మయ్హమేవ దానం దాతబ్బం। న అఞ్ఞేసం దానం దాతబ్బం। మయ్హమేవ సావకానం దానం దాతబ్బం। న అఞ్ఞేసం సావకానం దానం దాతబ్బం। మయ్హమేవ దిన్నం మహప్ఫలం। న అఞ్ఞేసం దిన్నం మహప్ఫలం। మయ్హమేవ సావకానం దిన్నం మహప్ఫలం। న అఞ్ఞేసం సావకానం దిన్నం మహప్ఫలన్తి॥ అథ చ పన మం భగవా నిగణ్ఠేసుపి దానే సమాదపేతి॥ అపి చ। భన్తే। మయమేత్థ కాలం జానిస్సామ॥ ఏసాహం। భన్తే। తతియమ్పి భగవన్తం సరణం గచ్ఛామి ధమ్మఞ్చ భిక్ఖుసఙ్ఘఞ్చ॥ ఉపాసకం మం భగవా ధారేతు అజ్జతగ్గే పాణుపేతం సరణం గతన్తి॥>
    text <అథ ఖో భగవా సీహస్స సేనాపతిస్స అనుపుబ్బిం కథం కథేసి। సేయ్యథిదం దానకథం…పే॰… అపరప్పచ్చయో సత్థుసాసనే భగవన్తం ఏతదవోచ అధివాసేతు మే। భన్తే। భగవా స్వాతనాయ భత్తం సద్ధిం భిక్ఖుసఙ్ఘేనాతి॥ అధివాసేసి భగవా తుణ్హీభావేన॥ అథ ఖో సీహో సేనాపతి భగవతో అధివాసనం విదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥>
    text <౨౯౪>, <అథ ఖో సీహో సేనాపతి అఞ్ఞతరం పురిసం ఆణాపేసి గచ్ఛ। భణే। పవత్తమంసం జానాహీతి॥ అథ ఖో సీహో సేనాపతి తస్సా రత్తియా అచ్చయేన పణీతం ఖాదనీయం భోజనీయం పటియాదాపేత్వా భగవతో కాలం ఆరోచాపేసి కాలో। భన్తే। నిట్ఠితం భత్తన్తి॥ అథ ఖో భగవా పుబ్బణ్హసమయం నివాసేత్వా పత్తచీవరమాదాయ యేన సీహస్స సేనాపతిస్స నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది సద్ధిం భిక్ఖుసఙ్ఘేన॥>
    text <తేన ఖో పన సమయేన సమ్బహులా నిగణ్ఠా వేసాలియం రథికాయ రథికం సిఙ్ఘాటకేన సిఙ్ఘాటకం బాహా పగ్గయ్హ కన్దన్తి అజ్జ సీహేన సేనాపతినా థూలం పసుం వధిత్వా సమణస్స గోతమస్స భత్తం కతం। తం సమణో గోతమో జానం ఉద్దిస్సకతం మంసం పరిభుఞ్జతి పటిచ్చకమ్మన్తి॥ అథ ఖో అఞ్ఞతరో పురిసో యేన సీహో సేనాపతి తేనుపసఙ్కమి। ఉపసఙ్కమిత్వా సీహస్స సేనాపతిస్స ఉపకణ్ణకే ఆరోచేసి యగ్ఘే। భన్తే। జానేయ్యాసి। ఏతే సమ్బహులా నిగణ్ఠా వేసాలియం రథికాయ రథికం సిఙ్ఘాటకేన సిఙ్ఘాటకం బాహా పగ్గయ్హ కన్దన్తి అజ్జ సీహేన సేనాపతినా థూలం పసుం వధిత్వా సమణస్స గోతమస్స భత్తం కతం। తం సమణో గోతమో జానం ఉద్దిస్సకతం మంసం పరిభుఞ్జతి పటిచ్చకమ్మన్తి॥ అలం అయ్యో। దీఘరత్తమ్పి తే ఆయస్మన్తా అవణ్ణకామా బుద్ధస్స। అవణ్ణకామా ధమ్మస్స। అవణ్ణకామా సఙ్ఘస్స। న చ పన తే ఆయస్మన్తా జిరిదన్తి తం భగవన్తం అసతా తుచ్ఛా ముసా అభూతేన అబ్భాచిక్ఖన్తా। న చ మయం జీవితహేతుపి సఞ్చిచ్చ పాణం జీవితా వోరోపేయ్యామాతి॥ అథ ఖో సీహో సేనాపతి బుద్ధప్పముఖం భిక్ఖుసఙ్ఘం పణీతేన ఖాదనీయేన భోజనీయేన సహత్థా సన్తప్పేత్వా సమ్పవారేత్వా భగవన్తం భుత్తావిం ఓనీతపత్తపాణిం ఏకమన్తం నిసీది॥ ఏకమన్తం నిసిన్నం ఖో సీహం సేనాపతిం భగవా ధమ్మియా కథాయ సన్దస్సేత్వా సమాదపేత్వా సముత్తేజేత్వా సమ్పహంసేత్వా ఉట్ఠాయాసనా పక్కామి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి న। భిక్ఖవే। జా నం ఉద్దిస్సకతం మంసం పరిభుఞ్జితబ్బం॥ యో పరిభుఞ్జేయ్య ఆపత్తి దుక్కటస్స॥ అనుజానామి। భిక్ఖవే। తికోటిపరిసుద్ధం మచ్ఛమంసం అదిట్ఠం అస్సుతం అపరిసఙ్కితన్తి॥>
    stand <సీహసేనాపతివత్థు నిట్ఠితం॥>
  text <౧౭౯॥ కప్పియభూమిఅనుజాననా>
    text <౨౯౫>, <తేన ఖో పన సమయేన వేసాలీ సుభిక్ఖా హోతి సుసస్సా సులభపిణ్డా। సుకరా ఉఞ్ఛేన పగ్గహేన యాపేతుం॥ అథ ఖో భగవతో రహోగతస్స పటిసల్లీనస్స ఏవం చేతసో పరివితక్కో ఉదపాది యాని తాని మయా భిక్ఖూనం అనుఞ్ఞాతాని దుబ్భిక్ఖే దుస్సస్సే దుల్లభపిణ్డే అన్తో వుట్ఠం అన్తో పక్కం సామం పక్కం ఉగ్గహితపటిగ్గహితకం తతో నీహటం పురేభత్తం పటిగ్గహితం వనట్ఠం పోక్ఖరట్ఠం। అజ్జాపి ను ఖో తాని భిక్ఖూ పరిభుఞ్జన్తీతి॥ అథ ఖో భగవా సాయన్హసమయం పటిసల్లానా వుట్ఠితో ఆయస్మన్తం ఆనన్దం ఆమన్తేసి యాని తాని। ఆనన్ద। మయా భిక్ఖూనం అనుఞ్ఞాతాని దుబ్భిక్ఖే దుస్సస్సే దుల్లభపిణ్డే అన్తో వుట్ఠం అన్తో పక్కం సామం పక్కం ఉగ్గహితపటిగ్గహితకం తతో నీహటం పురేభత్తం పటిగ్గహితం వనట్ఠం పోక్ఖరట్ఠం। అజ్జాపి ను ఖో తాని భిక్ఖూ పరిభుఞ్జన్తీతి॥ పరిభుఞ్జన్తి భగవాతి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి యాని తాని। భిక్ఖవే। మయా భిక్ఖూనం అనుఞ్ఞాతాని దుబ్భిక్ఖే దుస్సస్సే దుల్లభపిణ్డే అన్తో వుట్ఠం అన్తో పక్కం సామం పక్కం ఉగ్గహితపటిగ్గహితకం తతో నీహటం పురేభత్తం పటిగ్గహితం వనట్ఠం పోక్ఖరట్ఠం। తానాహం అజ్జతగ్గే పటిక్ఖిపామి॥ న। భిక్ఖవే। అన్తో వుట్ఠం అన్తో పక్కం సామం పక్కం ఉగ్గహితపటిగ్గహితకం పరిభుఞ్జితబ్బం॥ యో పరిభుఞ్జేయ్య। ఆపత్తి దుక్కటస్స॥ న చ। భిక్ఖవే। తతో నీహటం పురేభత్తం పటిగ్గహితం వనట్ఠం పోక్ఖరట్ఠం భుత్తావినా పవారితేన అనతిరిత్తం పరిభుఞ్జితబ్బం॥ యో పరిభుఞ్జేయ్య। యథాధమ్మో కారేతబ్బోతి॥>
    text <తేన ఖో పన సమయేన జానపదా మనుస్సా బహుం లోణమ్పి। తేలమ్పి। తణ్డులమ్పి। ఖాదనీయమ్పి సకటేసు ఆరోపేత్వా బహారామకోట్ఠకే సకటపరివట్టం కరిత్వా అచ్ఛన్తి యదా పటిపాటిం లభిస్సామ। తదా భత్తం కరిస్సామాతి॥ మహా చ మేఘో ఉగ్గతో హోతి॥ అథ ఖో తే మనుస్సా యేనాయస్మా ఆనన్దో తేనుపసఙ్కమింసు। ఉపసఙ్కమిత్వా ఆయస్మన్తం ఆనన్దం ఏతదవోచుం ఇధ। భన్తే ఆనన్ద। బహుం లోణమ్పి। తేలమ్పి। తణ్డులమ్పి। ఖాదనీయమ్పి సకటేసు ఆరోపితా తిట్ఠన్తి। మహా చ మేఘో ఉగ్గతో। కథం ను ఖో। భన్తే ఆనన్ద। పటిపజ్జితబ్బన్తి॥ అథ ఖో ఆయస్మా ఆనన్దో భగవతో ఏతమత్థం ఆరోచేసి॥ తేన హానన్ద। సఙ్ఘో పచ్చన్తిమం విహారం కప్పియభూమిం సమ్మన్నిత్వా తత్థ వాసేతు। యం సఙ్ఘో ఆకఙ్ఖతి విహారం వా అడ్ఢయోగం వా పాసాదం వా హమ్మియం వా గుహం వా॥ ఏవఞ్చ పన। భిక్ఖవే। సమ్మన్నితబ్బా॥ బ్యత్తేన భిక్ఖునా పటిబలేన సఙ్ఘో ఞాపేతబ్బో>
    text <సుణాతు మే। భన్తే। సఙ్ఘో॥ యది సఙ్ఘస్స పత్తకల్లం। సఙ్ఘో ఇత్థన్నామం విహారం కప్పియభూమిం సమ్మన్నేయ్య। ఏసా ఞత్తి॥>
    text <సుణాతు మే। భన్తే। సఙ్ఘో॥ సఙ్ఘో ఇత్థన్నామం విహారం కప్పియభూమిం సమ్మన్నతి॥ యస్సాయస్మతో ఖమతి ఇత్థన్నామస్స విహారస్స కప్పియభూమియా సమ్ముతి। సో తుణ్హస్స। యస్స నక్ఖమతి। సో భాసేయ్య॥>
    text <సమ్మతో సఙ్ఘేన ఇత్థన్నామో విహారో కప్పియభూమి॥ ఖమతి సఙ్ఘస్స। తస్మా తుణ్హీ। ఏవమేతం ధారయామీతి॥>
    text <తేన ఖో పన సమయేన మనుస్సా తత్థేవ సమ్ముతియా కప్పియభూమియా యాగుయో పచన్తి। భత్తాని పచన్తి। సూపాని సమ్పాదేన్తి। మంసాని కోట్టేన్తి। కట్ఠాని ఫాలేన్తి॥ అస్సోసి ఖో భగవా రత్తియా పచ్చూససమయం పచ్చుట్ఠాయ ఉచ్చాసద్దం మహాసద్దం కాకోరవసద్దం। సుత్వాన ఆయస్మన్తం ఆనన్దం ఆమన్తేసి కిం ను ఖో సో। ఆనన్ద। ఉచ్చాసద్దో మహాసద్దో కాకోరవసద్దోతి॥ ఏతరహి। భన్తే। మనుస్సా తత్థేవ సమ్ముతియా కప్పియభూమియా యాగుయో పచన్తి। భత్తాని పచన్తి। సూపాని సమ్పాదేన్తి। మంసాని కోట్టేన్తి। కట్ఠాని ఫాలేన్తి॥ సో ఏసో। భగవా। ఉచ్చాసద్దో మహాసద్దో కాకోరవసద్దోతి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి న। భిక్ఖవే। సమ్ముతి కప్పియభూమి పరిభుఞ్జితబ్బా॥ యో పరిభుఞ్జేయ్య। ఆపత్తి దుక్కటస్స॥ అనుజానామి। భిక్ఖవే। తిస్సో కప్పియభూమియో ఉస్సావనన్తికం గోనిసాదికం గహపతిన్తి॥>
    text <తేన ఖో పన సమయేన ఆయస్మా యసోజో గిలానో హోతి॥ తస్సత్థాయ భేసజ్జాని ఆహరియన్తి॥ తాని భిక్ఖూ బహి వాసేన్తి॥ ఉక్కపిణ్డికాపి ఖాదన్తి। చోరాపి హరన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। సమ్ముతిం కప్పియభూమిం పరిభుఞ్జితుం॥ అనుజానామి। భిక్ఖవే। చతస్సో కప్పియభూమియో ఉస్సావనన్తికం గోనిసాదికం గహపతిం సమ్ముతిన్తి॥>
    stand <కప్పియభూమిఅనుజాననా నిట్ఠితా॥>
    stand <సీహభాణవారో నిట్ఠితో చతుత్థో॥>
  text <౧౮౦॥ మేణ్డకగహపతివత్థు>
    text <౨౯౬>, <తేన ఖో పన సమయేన భద్దియనగరే మేణ్డకో గహపతి పటివసతి॥ తస్స ఏవరూపో ఇద్ధానుభావో హోతి సీసం నహాయిత్వా ధఞ్ఞాగారం సమ్మజ్జాపేత్వా బహిద్వారే నిసీదతి। అన్తలిక్ఖా ధఞ్ఞస్స ధారా ఓపతిత్వా ధఞ్ఞాగారం పూరేతి॥ భరియాయ ఏవరూపో ఇద్ధానుభావో హోతి ఏకంయేవ ఆళ్హకథాలికం ఉపనిసీదిత్వా ఏకఞ్చ సూపభిఞ్జనకం దాసకమ్మకరపోరిసం భత్తేన పరివిసతి। న తావ తం ఖియ్యతి యావ సా న వుట్ఠాతి॥ పుత్తస్స ఏవరూపో ఇద్ధానుభావో హోతి ఏకంయేవ సహస్సథవికం గహేత్వా దాసకమ్మకరపోరిసస్స ఛమాసికం వేతనం దేతి। న తావ తం ఖియ్యతి యావస్స హత్థగతా॥ సుణిసాయ ఏవరూపో ఇద్ధానుభావో హోతి ఏకంయేవ చతుదోణికం పిటకం ఉపనిసీదిత్వా దాసకమ్మకరపోరిసస్స ఛమాసికం భత్తం దేతి। న తావ తం ఖియ్యతి యావ సా న వుట్ఠాతి॥ దాసస్స ఏవరూపో ఇద్ధానుభావో హోతి ఏకేన నఙ్గలేన కసన్తస్స సత్త సీతాయో గచ్ఛన్తి॥>
    text <అస్సోసి ఖో రాజా మాగధో సేనియో బిమ్బిసారో అమ్హాకం కిర విజితే భద్దియనగరే మేణ్డకో గహపతి పటివసతి॥ తస్స ఏవరూపో ఇద్ధానుభావో సీసం నహాయిత్వా ధఞ్ఞాగారం సమ్మజ్జాపేత్వా బహిద్వారే నిసీదతి। అన్తలిక్ఖా ధఞ్ఞస్స ధారా ఓపతిత్వా ధఞ్ఞాగారం పూరేతి॥ భరియాయ ఏవరూపో ఇద్ధానుభావో ఏకంయేవ ఆళ్హకథాలికం ఉపనిసీదిత్వా ఏకఞ్చ సూపభిఞ్జనకం దాసకమ్మకరపోరిసం భత్తేన పరివిసతి। న తావ తం ఖియ్యతి యావ సా న వుట్ఠాతి॥ పుత్తస్స ఏవరూపో ఇద్ధానుభావో ఏకంయేవ సహస్సథవికం గహేత్వా దాసకమ్మకరపోరిసస్స ఛమాసికం వేతనం దేతి। న తావ తం ఖియ్యతి యావస్స హత్థగతా॥ సుణిసాయ ఏవరూపో ఇద్ధానుభావో ఏకంయేవ చతుదోణికం పిటకం ఉపనిసీదిత్వా దాసకమ్మకరపోరిసస్స ఛమాసికం భత్తం దేతి। న తావ తం ఖియ్యతి యావ సా న వుట్ఠాతి॥ దాసస్స ఏవరూపో ఇద్ధానుభావో ఏకేన నఙ్గలేన కసన్తస్స సత్త సీతాయో గచ్ఛన్తీతి॥ అథ ఖో రాజా మాగధో సేనియో బిమ్బిసారో అఞ్ఞతరం సబ్బత్థకం మహామత్తం ఆమన్తేసి అమ్హాకం కిర। భణే। విజితే భద్దియనగరే మేణ్డకో గహపతి పటివసతి॥ తస్స ఏవరూపో ఇద్ధానుభావో సీసం నహాయిత్వా ధఞ్ఞాగారం సమ్మజ్జాపేత్వా బహిద్వారే నిసీదతి। అన్తలిక్ఖా ధఞ్ఞస్స ధారా ఓపతిత్వా ధఞ్ఞాగారం పూరేతి॥ భరియాయ…పే॰… పుత్తస్స… సుణిసాయ… దాసస్స ఏవరూపో ఇద్ధానుభావో। ఏకేన నఙ్గలేన కసన్తస్స సత్త సీతాయో గచ్ఛన్తీతి॥ గచ్ఛ। భణే। జానాహి॥ యథా మయా సామం దిట్ఠో। ఏవం తవ దిట్ఠో భవిస్సతీతి॥>
    text <౨౯౭>, <ఏవం। దేవాతి ఖో సో మహామత్తో రఞ్ఞో మాగధస్స సేనియస్స బిమ్బిసారస్స పటిస్సుణిత్వా చతురఙ్గినియా సేనాయ యేన భద్దియం తేన పాయాసి॥ అనుపుబ్బేన యేన భద్దియం యేన మేణ్డకో గహపతి తేనుపసఙ్కమి। ఉపసఙ్కమిత్వా మేణ్డకం గహపతిం ఏతదవోచ అహఞ్హి। గహపతి। రఞ్ఞా ఆణత్తో అమ్హాకం కిర। భణే। విజితే భద్దియనగరే మేణ్డకో గహపతి పటివసతి। తస్స ఏవరూపో ఇద్ధానుభావో। సీసం నహాయిత్వా…పే॰… భరియాయ… పుత్తస్స… సుణిసాయ… దాసస్స ఏవరూపో ఇద్ధానుభావో। ఏకేన నఙ్గలేన కసన్తస్స సత్త సీతాయో గచ్ఛన్తీతి। గచ్ఛ। భణే। జానాహి॥ యథా మయా సామం దిట్ఠో। ఏవం తవ దిట్ఠో భవిస్సతీతి॥ పస్సామ తే। గహపతి। ఇద్ధానుభావన్తి॥ అథ ఖో మేణ్డకో గహపతి సీసం నహాయిత్వా ధఞ్ఞాగారం సమ్మజ్జాపేత్వా బహిద్వారే నిసీది। అన్తలిక్ఖా ధఞ్ఞస్స ధారా ఓపతిత్వా ధఞ్ఞాగారం పూరేసి॥ దిట్ఠో తే। గహపతి। ఇద్ధానుభావో॥ భరియాయ తే ఇద్ధానుభావం పస్సిస్సామాతి॥ అథ ఖో మేణ్డకో గహపతి భరియం ఆణాపేసి తేన హి చతురఙ్గినిం సేనం భత్తేన పరివిసాతి॥ అథ ఖో మేణ్డకస్స గహపతిస్స భరియా ఏకంయేవ ఆళ్హకథాలికం ఉపనిసీదిత్వా ఏకఞ్చ సూపభిఞ్జనకం చతురఙ్గినిం సేనం భత్తేన పరివిసి। న తావ తం ఖియ్యతి। యావ సా న వుట్ఠాతి॥ దిట్ఠో తే। గహపతి। భరియాయపి ఇద్ధానుభావో॥ పుత్తస్స తే ఇద్ధానుభావం పస్సిస్సామాతి॥ అథ ఖో మేణ్డకో గహపతి పుత్తం ఆణాపేసి తేన హి చతురఙ్గినియా సేనాయ ఛమాసికం వేతనం దేహీతి॥ అథ ఖో మేణ్డకస్స గహపతిస్స పుత్తో ఏకంయేవ సహస్సథవికం గహేత్వా చతురఙ్గినియా సేనాయ ఛమాసికం వేతనం అదాసి। న తావ తం ఖియ్యతి। యావస్స హత్థగతా॥ దిట్ఠో తే। గహపతి। పుత్తస్సపి ఇద్ధానుభావో॥ సుణిసాయ తే ఇద్ధానుభావం పస్సిస్సామాతి॥ అథ ఖో మేణ్డకో గహపతి సుణిసం ఆణాపేసి తేన హి చతురఙ్గినియా సేనాయ ఛమాసికం భత్తం దేహీతి॥ అథ ఖో మేణ్డకస్స గహపతిస్స సుణిసా ఏకంయేవ చతుదోణికం పిటకం ఉపనిసీదిత్వా చతురఙ్గినియా సేనాయ ఛమాసికం భత్తం అదాసి। న తావ తం ఖియ్యతి యావ సా న వుట్ఠాతి॥ దిట్ఠో తే। గహపతి। సుణిసాయపి ఇద్ధానుభావో॥ దాసస్స తే ఇద్ధానుభావం పస్సిస్సామాతి॥ మయ్హం ఖో। సామి। దాసస్స ఇద్ధానుభావో ఖేత్తే పస్సితబ్బోతి॥ అలం। గహపతి। దిట్ఠో తే దాసస్సపి ఇద్ధానుభావోతి॥ అథ ఖో సో మహామత్తో చతురఙ్గినియా సేనాయ పునదేవ రాజగహం పచ్చాగఞ్ఛి॥ యేన రాజా మాగధో సేనియో బిమ్బిసారో తేనుపసఙ్కమి। ఉపసఙ్కమిత్వా రఞ్ఞో మాగధస్స సేనియస్స బిమ్బిసారస్స ఏతమత్థం ఆరోచేసి॥>
    text <౨౯౮>, <అథ ఖో భగవా వేసాలియం యథాభిరన్తం విహరిత్వా యేన భద్దియం తేన చారికం పక్కామి మహతా భిక్ఖుసఙ్ఘేన సద్ధిం అడ్ఢతేలసేహి భిక్ఖుసతేహి॥ అథ ఖో భగవా అనుపుబ్బేన చారికం చరమానో యేన భద్దియం తదవసరి॥ తత్ర సుదం భగవా భద్దియే విహరతి జాతియా వనే॥ అస్సోసి ఖో మేణ్డకో గహపతి సమణో ఖలు భో గోతమో సక్యపుత్తో సక్యకులా పబ్బజితో భద్దియం అనుప్పత్తో భద్దియే విహరతి జాతియా వనే॥ తం ఖో పన భగవన్తం గోతమం ఏవం కల్యాణో కిత్తిసద్దో అబ్భుగ్గతో ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవా॥ సో ఇమం లోకం సదేవకం సమారకం సబ్రహ్మకం సస్సమణబ్రాహ్మణిం పజం సదేవమనుస్సం సయం అభిఞ్ఞా సచ్ఛికత్వా పవేదేతి॥ సో ధమ్మం దేసేతి ఆదికల్యాణం మజ్ఝేకల్యాణం పరియోసానకల్యాణం సాత్థం సబ్యఞ్జనం కేవలపరిపుణ్ణం పరిసుద్ధం బ్రహ్మచరియం పకాసేతి॥ సాధు ఖో పన తథారూపానం అరహతం దస్సనం హోతీతి॥ అథ ఖో మేణ్డకో గహపతి భద్రాని భద్రాని యానాని యోజాపేత్వా భద్రం భద్రం యానం అభిరుహిత్వా భద్రేహి భద్రేహి యానేహి భద్దియా నియ్యాసి భగవన్తం దస్సనాయ॥ అద్దసంసు ఖో సమ్బహులా తిత్థియా మేణ్డకం గహపతిం దూరతోవ ఆగచ్ఛన్తం। దిస్వాన మేణ్డకం గహపతిం ఏతదవోచుం కహం త్వం। గహపతి। గచ్ఛసీతి॥ గచ్ఛామహం। భన్తే। భగవన్తం సమణం గోతమం దస్సనాయాతి॥ కిం పన త్వం। గహపతి। కిరియవాదో సమానో అకిరియవాదం సమణం గోతమం దస్సనాయ ఉపసఙ్కమిస్ససి॥ సమణో హి। గహపతి। గోతమో అకిరియవాదో అకిరియాయ ధమ్మం దేసేతి। తేన చ సావకే వినేతీతి॥ అథ ఖో మేణ్డకస్స గహపతిస్స ఏతదహోసి నిస్సంసయం। ఖో సో భగవా అరహం సమ్మాసమ్బుద్ధో భవిస్సతి। యథయిమే తిత్థియా ఉసూయన్తీతి॥ యావతికా యానస్స భూమి। యానేన గన్త్వా యానా పచ్చోరోహిత్వా పత్తికోవ యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నస్స ఖో మేణ్డకస్స గహపతిస్స భగవా అనుపుబ్బిం కథం కథేసి। సేయ్యథిదం దానకథం…పే॰… అపరప్పచ్చయో సత్థుసాసనే భగవన్తం ఏతదవోచ అభిక్కన్తం। భన్తే…పే॰… ఉపాసకం మం భగవా ధారేతు అజ్జతగ్గే పాణుపేతం సరణం గతం॥ అధివాసేతు చ మే। భన్తే। భగవా స్వాతనాయ భత్తం సద్ధిం భిక్ఖుసఙ్ఘేనాతి॥ అధివాసేసి భగవా తుణ్హీభావేన॥ అథ ఖో మేణ్డకో గహపతి భగవతో అధివాసనం విదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥>
    text <అథ ఖో మేణ్డకో గహపతి తస్సా రత్తియా అచ్చయేన పణీతం ఖాదనీయం భోజనీయం పటియాదాపేత్వా భగవతో కాలం ఆరోచాపేసి కాలో। భన్తే। నిట్ఠితం భత్తన్తి॥ అథ ఖో భగవా పుబ్బణ్హసమయం నివాసేత్వా పత్తచీవరమాదాయ యేన మేణ్డకస్స గహపతిస్స నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది సద్ధిం భిక్ఖుసఙ్ఘేన॥ అథ ఖో మేణ్డకస్స గహపతిస్స భరియా చ పుత్తో చ సుణిసా చ దాసో చ యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం నిసీదింసు॥ తేసం భగవా అనుపుబ్బిం కథం కథేసి। సేయ్యథిదం దానకథం…పే॰… అపరప్పచ్చయా సత్థుసాసనే భగవన్తం ఏతదవోచుం అభిక్కన్తం। భన్తే…పే॰… ఏతే మయం। భన్తే। భగవన్తం సరణం గచ్ఛామ ధమ్మఞ్చ భిక్ఖుసఙ్ఘఞ్చ॥ ఉపాసకే నో భగవా ధారేతు అజ్జతగ్గే పాణుపేతే సరణం గతేతి॥ అథ ఖో మేణ్డకో గహపతి బుద్ధప్పముఖం భిక్ఖుసఙ్ఘం పణీతేన ఖాదనీయేన భోజనీయేన సహత్థా సన్తప్పేత్వా సమ్పవారేత్వా భగవన్తం భుత్తావిం ఓనీతపత్తపాణిం ఏకమన్తం నిసీది॥ ఏకమన్తం నిసిన్నో ఖో మేణ్డకో గహపతి భగవన్తం ఏతదవోచ యావ। భన్తే। భగవా భద్దియే విహరతి తావ అహం బుద్ధప్పముఖస్స భిక్ఖుసఙ్ఘస్స ధువభత్తేనాతి॥ అథ ఖో భగవా మేణ్డకం గహపతిం ధమ్మియా కథాయ సన్దస్సేత్వా సమాదపేత్వా సముత్తేజేత్వా సమ్పహంసేత్వా ఉట్ఠాయాసనా పక్కామి॥>
    stand <మేణ్డకగహపతివత్థ నిట్ఠితం॥>
  text <౧౮౧॥ పఞ్చగోరసాదిఅనుజాననా>
    text <౨౯౯>, <అథ ఖో భగవా భద్దియే యథాభిరన్తం విహరిత్వా మేణ్డకం గహపతిం అనాపుచ్ఛా యేన అఙ్గుత్తరాపో తేన చారికం పక్కామి మహతా భిక్ఖుసఙ్ఘేన సద్ధిం అడ్ఢతేలసేహి భిక్ఖుసతేహి॥ అస్సోసి ఖో మేణ్డకో గహపతి భగవా కిర యేన అఙ్గుత్తరాపో తేన చారికం పక్కన్తో మహతా భిక్ఖుసఙ్ఘేన సద్ధిం అడ్ఢతేలసేహి భిక్ఖుసతేహీతి॥ అథ ఖో మేణ్డకో గహపతి దాసే చ కమ్మకరే చ ఆణాపేసి తేన హి। భణే। బహుం లోణమ్పి। తేలమ్పి। తణ్డులమ్పి। ఖాదనీయమ్పి సకటేసు ఆరోపేత్వా ఆగచ్ఛథ। అడ్ఢతేలసాని చ గోపాలకసతాని అడ్ఢతేలసాని చ ధేనుసతాని ఆదాయ ఆగచ్ఛన్తు। యత్థ భగవన్తం పస్సిస్సామ తత్థ తరుణేన ఖీరేన భోజేస్సామాతి॥ అథ ఖో మేణ్డకో గహపతి భగవన్తం అన్తరామగ్గే కన్తారే సమ్భావేసి॥ అథ ఖో మేణ్డకో గహపతి యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం అట్ఠాసి॥ ఏకమన్తం ఠితో ఖో మేణ్డకో గహపతి భగవన్తం ఏతదవోచ అధివాసేతు మే। భన్తే। భగవా స్వాతనాయ భత్తం సద్ధిం భిక్ఖుసఙ్ఘేనాతి॥ అధివాసేసి భగవా తుణ్హీభావేన॥ అథ ఖో మేణ్డకో గహపతి భగవతో అధివాసనం విదిత్వా భగవన్తం అభివాదేత్వా పదక్ఖిణం కత్వా పక్కామి॥>
    text <అథ ఖో మేణ్డకో గహపతి తస్సా రత్తియా అచ్చయేన పణీతం ఖాదనీయం భోజనీయం పటియాదాపేత్వా భగవతో కాలం ఆరోచాపేసి కాలో। భన్తే। నిట్ఠితం భత్తన్తి॥ అథ ఖో భగవా పుబ్బణ్హసమయం నివాసేత్వా పత్తచీవరమాదాయ యేన మేణ్డకస్స గహపతిస్స పరివేసనా తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది సద్ధిం భిక్ఖుసఙ్ఘేన॥ అథ ఖో మేణ్డకో గహపతి అడ్ఢతేలసాని గోపాలకసతాని ఆణాపేసి తేనహి। భణే। ఏకమేకం ధేనుం గహేత్వా ఏకమేకస్స భిక్ఖునో ఉపతిట్ఠథ తరుణేన ఖీరేన భోజేస్సామాతి॥ అథ ఖో మేణ్డకో గహపతి బుద్ధప్పముఖం భిక్ఖుసఙ్ఘం పణీతేన ఖాదనీయేన భోజనీయేన సహత్థా సన్తప్పేసి సమ్పవారేసి। తరుణేన చ ఖీరేన॥ భిక్ఖూ కుక్కుచ్చాయన్తా ఖీరం న పటిగ్గణ్హన్తి॥ పటిగ్గణ్హథ। భిక్ఖవే। పరిభుఞ్జథాతి॥ అథ ఖో మేణ్డకో గహపతి బుద్ధప్పముఖం భిక్ఖుసఙ్ఘం పణీతేన ఖాదనీయేన భోజనీయేన సహత్థా సన్తప్పేత్వా సమ్పవారేత్వా తరుణేన చ ఖీరేన భగవన్తం భుత్తావిం ఓనీతపత్తపాణిం ఏకమన్తం నిసీది॥ ఏకమన్తం నిసిన్నో ఖో మేణ్డకో గహపతి భగవన్తం ఏతదవోచ సన్తి। భన్తే। మగ్గా కన్తారా। అప్పోదకా అప్పభక్ఖా। న సుకరా అపాథేయ్యేన గన్తుం॥ సాధు। భన్తే। భగవా భిక్ఖూనం పాథేయ్యం అనుజానాతూతి॥ అథ ఖో భగవా మేణ్డకం గహపతిం ధమ్మియా కథాయ సన్దస్సేత్వా సమాదపేత్వా సముత్తేజేత్వా సమ్పహంసేత్వా ఉట్ఠాయాసనా పక్కామి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। పఞ్చ గోరసే ఖీరం। దధిం। తక్కం। నవనీతం। సప్పిం॥ సన్తి। భిక్ఖవే। మగ్గా కన్తారా అప్పోదకా అప్పభక్ఖా। న సుకరా అపాథేయ్యేన గన్తుం॥ అనుజానామి। భిక్ఖవే। పాథేయ్యం పరియేసితుం తణ్డులో తణ్డులత్థికేన। ముగ్గో ముగ్గత్థికేన। మాసో మాసత్థికేన। లోణం లోణత్థికేన। గుళో గుళత్థికేన। తేలం తేలత్థికేన। సప్పి సప్పిత్థికేన॥ సన్తి। భిక్ఖవే। మనుస్సా। సద్ధా పసన్నా। తే కప్పియకారకానం హత్థే హిరఞ్ఞం ఉపనిక్ఖిపన్తి ఇమినా అయ్యస్స యం కప్పియం తం దేథాతి॥ అనుజానామి। భిక్ఖవే। యం తతో కప్పియం తం సాదితుం। న త్వేవాహం। భిక్ఖవే। కేనచి పరియాయేన జాతరూపరజతం సాదితబ్బం పరియేసితబ్బన్తి వదామీతి॥>
    stand <పఞ్చగోరసాదిఅనుజాననా నిట్ఠితా॥>
  text <౧౮౨॥ కేణియజటిలవత్థు>
    text <౩౦౦>, <అథ ఖో భగవా అనుపుబ్బేన చారికం చరమానో యేన ఆపణం తదవసరి॥ అస్సోసి ఖో కేణియో జటిలో సమణో ఖలు భో గోతమో సక్యపుత్తో సక్యకులా పబ్బజితో ఆపణం అనుప్పత్తో। తం ఖో పన భవన్తం గోతమం ఏవం కల్యాణో కిత్తిసద్దో అబ్భుగ్గతో…పే॰… సాధు ఖో పన తథారూపానం అరహతం దస్సనం హోతీతి॥ అథ ఖో కేణియస్స జటిలస్స ఏతదహోసి కిం ను ఖో అహం సమణస్స గోతమస్స హరాపేయ్యన్తి॥ అథ ఖో కేణియస్స జటిలస్స ఏతదహోసి యేపి ఖో తే బ్రాహ్మణానం పుబ్బకా ఇసయో మన్తానం కత్తారో మన్తానం పవత్తారో। యేసమిదం ఏతరహి బ్రాహ్మణా పోరాణం మన్తపదం గీతం పవుత్తం సమిహితం। తదనుగాయన్తి తదనుభాసన్తి। భాసితమనుభాసన్తి। వాచితమనువాచేన్తి। సేయ్యథిదం అట్ఠకో వామకో వామదేవో వేస్సామిత్తో యమతగ్గి అఙ్గీరసో భారద్వాజో వాసేట్ఠో కస్సపో భగు। రత్తూపరతా విరతా వికాలభోజనా। తే ఏవరూపాని పానాని సాదియింసు॥ సమణోపి గోతమో రత్తూపరతో విరతో వికాలభోజనా। అరహతి సమణోపి గోతమో ఏవరూపాని పానాని సాదియితున్తి పహూతం పానం పటియాదాపేత్వా కాజేహి గాహాపేత్వా యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది। సమ్మోదనీయం కథం సారణీయం వీతిసారేత్వా ఏకమన్తం అట్ఠాసి॥ ఏకమన్తం ఠితో ఖో కేణియో జటిలో భగవన్తం ఏతదవోచ పటిగ్గణ్హాతు మే భవం గోతమో పానన్తి॥ తేన హి। కేణియ। భిక్ఖూనం దేహీతి॥ అథ ఖో కేణియో జటిలో భిక్ఖూనం దేతి॥ భిక్ఖూ కుక్కుచ్చాయన్తా న పటిగ్గణ్హన్తి॥ పటిగ్గణ్హథ। భిక్ఖవే। పరిభుఞ్జథాతి॥ అథ ఖో కేణియో జటిలో బుద్ధప్పముఖం భిక్ఖుసఙ్ఘం పహూతేహి పానేహి సహత్థా సన్తప్పేత్వా సమ్పవారేత్వా భగవన్తం ధోతహత్థం ఓనీతపత్తపాణిం ఏకమన్తం నిసీది॥ ఏకమన్తం నిసిన్నం ఖో కేణియం జటిలం భగవా ధమ్మియా కథాయ సన్దస్సేసి సమాదపేసి సముత్తేజేసి సమ్పహంసేసి॥ అథ ఖో కేణియో జటిలో భగవతా ధమ్మియా కథాయ సన్దస్సితో సమాదపితో సముత్తేజితో సమ్పహంసితో భగవన్తం ఏతదవోచ అధివాసేతు మే భవం గోతమో స్వాతనాయ భత్తం సద్ధిం భిక్ఖుసఙ్ఘేనాతి॥ మహా ఖో। కేణియ। భిక్ఖుసఙ్ఘో అడ్ఢతేలసాని భిక్ఖుసతాని। త్వఞ్చ బ్రాహ్మణేసు అభిప్పసన్నోతి॥ దుతియమ్పి ఖో కేణియో జటిలో భగవన్తం ఏతదవోచ కిఞ్చాపి ఖో। భో గోతమ। మహా భిక్ఖుసఙ్ఘో అడ్ఢతేలసాని భిక్ఖుసతాని। అహఞ్చ బ్రాహ్మణేసు అభిప్పసన్నో। అధివాసేతు మే భవం గోతమో స్వాతనాయ భత్తం సద్ధిం భిక్ఖుసఙ్ఘేనాతి॥ మహా ఖో। కేణియ। భిక్ఖుసఙ్ఘో అడ్ఢతేలసాని భిక్ఖుసతాని। త్వఞ్చ బ్రాహ్మణేసు అభిప్పసన్నోతి॥ తతియమ్పి ఖో కేణియో జటిలో భగవన్తం ఏతదవోచ కిఞ్చాపి ఖో। భో గోతమ। మహా భిక్ఖుసఙ్ఘో అడ్ఢతేలసాని భిక్ఖుసతాని। అహఞ్చ బ్రాహ్మణేసు అభిప్పసన్నో। అధివాసేతు భవం గోతమో స్వాతనాయ భత్తం సద్ధిం భిక్ఖుసఙ్ఘేనాతి॥ అధివాసేసి భగవా తుణ్హీభావేన॥ అథ ఖో కేణియో జటిలో భగవతో అధివాసనం విదిత్వా ఉట్ఠాయాసనా పక్కామి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। అట్ఠ పానాని అమ్బపానం జమ్బుపానం చోచపానం మోచపానం మధూకపానం ముద్దికపానం సాలూకపానం ఫారుసకపానం॥ అనుజానామి। భిక్ఖవే। సబ్బం ఫలరసం ఠపేత్వా ధఞ్ఞఫలరసం॥ అనుజానామి। భిక్ఖవే। సబ్బం పత్తరసం ఠపేత్వా డాకరసం॥ అనుజానామి। భిక్ఖవే। సబ్బం పుప్ఫరసం ఠపేత్వా మధూకపుప్ఫరసం॥ అనుజానామి। భిక్ఖవే। ఉచ్ఛురసన్తి॥>
    text <అథ ఖో కేణియో జటిలో తస్సా రత్తియా అచ్చయేన సకే అస్సమే పణీతం ఖాదనీయం భోజనీయం పటియాదాపేత్వా భగవతో కాలం ఆరోచాపేసి కాలో। భో గోతమ। నిట్ఠితం భత్తన్తి॥ అథ ఖో భగవా పుబ్బణ్హసమయం నివాసేత్వా పత్తచీవరమాదాయ యేన కేణియస్స జటిలస్స అస్సమో తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది సద్ధిం భిక్ఖుసఙ్ఘేన॥ అథ ఖో కేణియో జటిలో బుద్ధప్పముఖం భిక్ఖుసఙ్ఘం పణీతేన ఖాదనీయేన భోజనీయేన సహత్థా సన్తప్పేత్వా సమ్పవారేత్వా భగవన్తం భుత్తావిం ఓనీతపత్తపాణిం ఏకమన్తం నిసీది॥ ఏకమన్తం నిసిన్నం ఖో కేణియం జటిలం భగవా ఇమాహి గాథాహి అనుమోది>
    text <అథ ఖో భగవా కేణియం జటిలం ఇమాహి గాథాహి అనుమోదిత్వా ఉట్ఠాయాసనా పక్కామి॥>
    stand <కేణియజటిలవత్థు నిట్ఠితం॥>
  text <౧౮౩॥ రోజమల్లవత్థు>
    text <౩౦౧>, <అథ ఖో భగవా ఆపణే యథాభిరన్తం విహరిత్వా యేన కుసినారా తేన చారికం పక్కామి మహతా భిక్ఖుసఙ్ఘేన సద్ధిం అడ్ఢతేలసేహి భిక్ఖుసతేహి॥ అస్సోసుం ఖో కోసినారకా మల్లా భగవా కిర కుసినారం ఆగచ్ఛతి మహతా భిక్ఖుసఙ్ఘేన సద్ధిం అడ్ఢతేలసేహి భిక్ఖుసతేహీతి॥ తే సఙ్గరం అకంసు యో భగవతో పచ్చుగ్గమనం న కరిస్సతి। పఞ్చసతానిస్స దణ్డోతి॥ తేన ఖో పన సమయేన రోజో మల్లో ఆయస్మతో ఆనన్దస్స సహాయో హోతి॥ అథ ఖో భగవా అనుపుబ్బేన చారికం చరమానో యేన కుసినారా తదవసరి॥ అథ ఖో కోసినారకా మల్లా భగవతో పచ్చుగ్గమనం అకంసు॥ అథ ఖో రోజో మల్లో భగవతో పచ్చుగ్గమనం కరిత్వా యేనాయస్మా ఆనన్దో తేనుపసఙ్కమి। ఉపసఙ్కమిత్వా ఆయస్మన్తం ఆనన్దం అభివాదేత్వా ఏకమన్తం అట్ఠాసి॥ ఏకమన్తం ఠితం ఖో రోజం మల్లం ఆయస్మా ఆనన్దో ఏతదవోచ ఉళారం ఖో తే ఇదం। ఆవుసో రోజ। యం త్వం భగవతో పచ్చుగ్గమనం అకాసీతి॥ నాహం। భన్తే ఆనన్ద। బహుకతో బుద్ధే వా ధమ్మే వా సఙ్ఘే వా। అపి చ ఞాతీహి సఙ్గరో కతో యో భగవతో పచ్చుగ్గమనం న కరిస్సతి। పఞ్చసతానిస్స దణ్డోతి। సో ఖో అహం। భన్తే ఆనన్ద। ఞాతీనం దణ్డభయా ఏవాహం భగవతో పచ్చుగ్గమనం అకాసిన్తి॥ అథ ఖో ఆయస్మా ఆనన్దో అనత్తమనో అహోసి కథఞ్హి నామ రోజో మల్లో ఏవం వక్ఖతీతి॥ అథ ఖో ఆయస్మా ఆనన్దో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో ఆయస్మా ఆనన్దో భగవన్తం ఏతదవోచ అయం। భన్తే। రోజో మల్లో అభిఞ్ఞాతో ఞాతమనుస్సో॥ మహత్థికో ఖో పన ఏవరూపానం ఞాతమనుస్సానం ఇమస్మిం ధమ్మవినయే పసాదో॥ సాధు। భన్తే। భగవా తథా కరోతు। యథా రోజో మల్లో ఇమస్మిం ధమ్మవినయే పసీదేయ్యాతి॥ న ఖో తం। ఆనన్ద। దుక్కరం తథాగతేన। యథా రోజో మల్లో ఇమస్మిం ధమ్మవినయే పసీదేయ్యాతి॥>
    text <అథ ఖో భగవా రోజం మల్లం మేత్తేన చిత్తేన ఫరిత్వా ఉట్ఠాయాసనా విహారం పావిసి॥ అథ ఖో రోజో మల్లో భగవతో మేత్తేన చిత్తేన ఫుట్ఠో। సేయ్యథాపి నామ గావిం తరుణవచ్ఛో। ఏవమేవ। విహారేన విహారం పరివేణేన పరివేణం ఉపసఙ్కమిత్వా భిక్ఖూ పుచ్ఛతి కహం ను ఖో। భన్తే। ఏతరహి సో భగవా విహరతి అరహం సమ్మాసమ్బుద్ధో। దస్సనకామా హి మయం తం భగవన్తం అరహన్తం సమ్మాసమ్బుద్ధన్తి॥ ఏసావుసో రోజ। విహారో సంవుతద్వారో। తేన అప్పసద్దో ఉపసఙ్కమిత్వా అతరమానో ఆళిన్దం పవిసిత్వా ఉక్కాసిత్వా అగ్గళం ఆకోటేహి। వివరిస్సతి తే భగవా ద్వారన్తి॥ అథ ఖో రోజో మల్లో యేన సో విహారో సంవుతద్వారో। తేన అప్పసద్దో ఉపసఙ్కమిత్వా అతరమానో ఆళిన్దం పవిసిత్వా ఉక్కాసిత్వా అగ్గళం ఆకోటేసి॥ వివరి భగవా ద్వారం॥ అథ ఖో రోజో మల్లో విహారం పవిసిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నస్స ఖో రోజస్స మల్లస్స భగవా అనుపుబ్బిం కథం కథేసి। సేయ్యథిదం దానకథం…పే॰… అపరప్పచ్చయో సత్థుసాసనే భగవన్తం ఏతదవోచ సాధు। భన్తే। అయ్యా మమఞ్ఞేవ పటిగ్గణ్హేయ్యుం చీవరపిణ్డపాతసేనాసనగిలానప్పచ్చయభేసజ్జపరిక్ఖారం। నో అఞ్ఞేసన్తి॥ యేసం ఖో। రోజ। సేక్ఖేన ఞాణేన సేక్ఖేన దస్సనేన ధమ్మో దిట్ఠో సేయ్యథాపి తయా। తేసమ్పి ఏవం హోతి అహో నూన అయ్యా అమ్హాకఞ్ఞేవ పటిగ్గణ్హేయ్యుం చీవరపిణ్డపాతసేనాసనగిలానప్పచ్చయభేసజ్జపరిక్ఖారం। నో అఞ్ఞేసన్తి॥ తేన హి। రోజ। తవ చేవ పటిగ్గహిస్సన్తి అఞ్ఞేసఞ్చాతి॥>
    text <౩౦౨>, <తేన ఖో పన సమయేన కుసినారాయం పణీతానం భత్తానం భత్తపటిపాటి అట్ఠితా హోతి॥ అథ ఖో రోజస్స మల్లస్స పటిపాటిం అలభన్తస్స ఏతదహోసి యంనూనాహం భత్తగ్గం ఓలోకేయ్యం। యం భత్తగ్గే నాస్స। తం పటియాదేయ్యన్తి॥ అథ ఖో రోజో మల్లో భత్తగ్గం ఓలోకేన్తో ద్వే నాద్దస డాకఞ్చ పిట్ఠఖాదనీయఞ్చ॥ అథ ఖో రోజో మల్లో యేనాయస్మా ఆనన్దో తేనుపసఙ్కమి। ఉపసఙ్కమిత్వా ఆయస్మన్తం ఆనన్దం ఏతదవోచ ఇధ మే। భన్తే ఆనన్ద। పటిపాటిం అలభన్తస్స ఏతదహోసి యంనూనాహం భత్తగ్గం ఓలోకేయ్యం। యం భత్తగ్గే నాస్స। తం పటియాదేయ్యన్తి॥ సో ఖో అహం। భన్తే ఆనన్ద। భత్తగ్గం ఓలోకేన్తో ద్వే నాద్దసం డాకఞ్చ పిట్ఠఖాదనీయఞ్చ॥ సచాహం। భన్తే ఆనన్ద। పటియాదేయ్యం డాకఞ్చ పిట్ఠఖాదనీయఞ్చ। పటిగ్గణ్హేయ్య మే భగవాతి॥ తేన హి। రోజ। భగవన్తం పటిపుచ్ఛిస్సామీతి॥ అథ ఖో ఆయస్మా ఆనన్దో భగవతో ఏతమత్థం ఆరోచేసి॥ తేన హానన్ద। పటియాదేతూతి॥ తేన హి। రోజ। పటియాదేహీతి॥ అథ ఖో రోజో మల్లో తస్సా రత్తియా అచ్చయేన పహూతం డాకఞ్చ పిట్ఠఖాదనీయఞ్చ పటియాదాపేత్వా భగవతో ఉపనామేసి పటిగ్గణ్హాతు మే। భన్తే। భగవా డాకఞ్చ పిట్ఠఖాదనీయఞ్చాతి॥ తేన హి। రోజ। భిక్ఖూనం దేహీతి॥ అథ ఖో రోజో మల్లో భిక్ఖూనం దేతి॥ భిక్ఖూ కుక్కుచ్చాయన్తా న పటిగ్గణ్హన్తి॥ పటిగ్గణ్హథ। భిక్ఖవే। పరిభుఞ్జథాతి॥ అథ ఖో రోజో మల్లో బుద్ధప్పముఖం భిక్ఖుసఙ్ఘం పహూతేహి డాకేహి చ పిట్ఠఖాదనీయేహి చ సహత్థా సన్తప్పేత్వా సమ్పవారేత్వా భగవన్తం ధోతహత్థం ఓనీతపత్తపాణిం ఏకమన్తం నిసీది॥ ఏకమన్తం నిసిన్నం ఖో రోజం మల్లం భగవా ధమ్మియా కథాయ సన్దస్సేత్వా సమాదపేత్వా సముత్తేజేత్వా సమ్పహంసేత్వా ఉట్ఠాయాసనా పక్కామి॥ అథ ఖో భగవా ఏతస్మిం నిదానే ఏతస్మిం పకరణే ధమ్మిం కథం కత్వా భిక్ఖూ ఆమన్తేసి అనుజానామి। భిక్ఖవే। సబ్బఞ్చ డాకం సబ్బఞ్చ పిట్ఠఖాదనీయన్తి॥>
    stand <రోజమల్లవత్థు నిట్ఠితం॥>
  text <౧౮౪॥ వుడ్ఢపబ్బజితవత్థు>
    text <౩౦౩>, <అథ ఖో భగవా కుసినారాయం యథాభిరన్తం విహరిత్వా యేన ఆతుమా తేన చారికం పక్కామి మహతా భిక్ఖుసఙ్ఘేన సద్ధిం అడ్ఢతేలసేహి భిక్ఖుసతేహి॥ తేన ఖో పన సమయేన అఞ్ఞతరో వుడ్ఢపబ్బజితో ఆతుమాయం పటివసతి నహాపితపుబ్బో॥ తస్స ద్వే దారకా హోన్తి। మఞ్జుకా పటిభానేయ్యకా। దక్ఖా పరియోదాతసిప్పా సకే ఆచరియకే నహాపితకమ్మే॥ అస్సోసి ఖో సో వుడ్ఢపబ్బజితో భగవా కిర ఆతుమం ఆగచ్ఛతి మహతా భిక్ఖుసఙ్ఘేన సద్ధిం అడ్ఢతేలసేహి భిక్ఖుసతేహీతి॥ అథ ఖో సో వుడ్ఢపబ్బజితో తే దారకే ఏతదవోచ భగవా కిర। తాతా। ఆతుమం ఆగచ్ఛతి మహతా భిక్ఖుసఙ్ఘేన సద్ధిం అడ్ఢతేలసేహి భిక్ఖుసతేహి॥ గచ్ఛథ తుమ్హే। తాతా। ఖురభణ్డం ఆదాయ నాళియావాపకేన అనుఘరకం అనుఘరకం ఆహిణ్డథ। లోణమ్పి। తేలమ్పి। తణ్డులమ్పి। ఖాదనీయమ్పి సంహరథ। భగవతో ఆగతస్స యాగుపానం కరిస్సామాతి॥ ఏవం। తాతాతి ఖో తే దారకా తస్స వుడ్ఢపబ్బజితస్స పటిస్సుణిత్వా ఖురభణ్డం ఆదాయ నాళియావాపకేన అనుఘరకం అనుఘరకం ఆహిణ్డన్తి। లోణమ్పి। తేలమ్పి। తణ్డులమ్పి। ఖాదనీయమ్పి సంహరన్తా॥ మనుస్సా తే దారకే మఞ్జుకే పటిభానేయ్యకే పస్సిత్వా యేపి న కారాపేతుకామా తేపి కారాపేన్తి। కారాపేత్వాపి బహుం దేన్తి॥ అథ ఖో తే దారకా బహుం లోణమ్పి। తేలమ్పి। తణ్డులమ్పి। ఖాదనీయమ్పి సంహరింసు॥>
    text <అథ ఖో భగవా అనుపుబ్బేన చారికం చరమానో యేన ఆతుమా తదవసరి॥ తత్ర సుదం భగవా ఆతుమాయం విహరతి భుసాగారే॥ అథ ఖో సో వుడ్ఢపబ్బజితో తస్సా రత్తియా అచ్చయేన పహూతం యాగుం పటియాదాపేత్వా భగవతో ఉపనామేసి పటిగ్గణ్హాతు మే। భన్తే। భగవా యాగున్తి॥ జానన్తాపి తథాగతా పుచ్ఛన్తి…పే॰… సావకానం వా సిక్ఖాపదం పఞ్ఞపేస్సామాతి॥ అథ ఖో భగవా తం వుడ్ఢపబ్బజితం ఏతదవోచ కుతాయం। భిక్ఖు యాగూతి॥ అథ ఖో సో వుడ్ఢపబ్బజితో భగవతో ఏతమత్థం ఆరోచేసి॥ విగరహి బుద్ధో భగవా। అననుచ్ఛవికం। మోఘపురిస। అననులోమికం అప్పతిరూపం అస్సామణకం అకప్పియం అకరణీయం॥ కథఞ్హి నామ త్వం। మోఘపురిస। పబ్బజితో అకప్పియే సమాదపేస్ససి॥ నేతం। మోఘపురిస। అప్పసన్నానం వా పసాదాయ…పే॰… విగరహిత్వా ధమ్మిం కథం కత్వా భిక్ఖూ ఆమన్తేసి న। భిక్ఖవే। పబ్బజితేన అకప్పియే సమాదపేతబ్బం। యో సమాదపేయ్య। ఆపత్తి దుక్కటస్స॥ న చ। భిక్ఖవే। నహాపితపుబ్బేన ఖురభణ్డం పరిహరితబ్బం॥ యో పరిహరేయ్య। ఆపత్తి దుక్కటస్సాతి॥>
    text <అథ ఖో భగవా ఆతుమాయం యథాభిరన్తం విహరిత్వా యేన సావత్థి తేన చారికం పక్కామి॥ అనుపుబ్బేన చారికం చరమానో యేన సావత్థి తదవసరి॥ తత్ర సుదం భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన సావత్థియం బహుం ఫలఖాదనీయం ఉప్పన్నం హోతి॥ అథ ఖో భిక్ఖూనం ఏతదహోసి కిం ను ఖో భగవతా ఫలఖాదనీయం అనుఞ్ఞాతం। కిం అననుఞ్ఞాతన్తి॥ భగవతో ఏతమత్థం ఆరోచేసుం॥ అనుజానామి। భిక్ఖవే। సబ్బం ఫలఖాదనీయన్తి॥>
    text <౩౦౪>, <తేన ఖో పన సమయేన సఙ్ఘికాని బీజాని పుగ్గలికాయ భూమియా రోపియన్తి। పుగ్గలికాని బీజాని సఙ్ఘికాయ భూమియా రోపియన్తి॥ భగవతో ఏతమత్థం ఆరోచేసుం॥ సఙ్ఘికాని। భిక్ఖవే। బీజాని పుగ్గలికాయ భూమియా రోపితాని భాగం దత్వా పరిభుఞ్జితబ్బాని॥ పుగ్గలికాని బీజాని సఙ్ఘికాయ భూమియా రోపితాని భాగం దత్వా పరిభుఞ్జితబ్బానీతి॥>
    stand <వుడ్ఢపబ్బజితవత్థు నిట్ఠితం॥>
  text <౧౮౫॥ చతుమహాపదేసకథా>
    text <౩౦౫>, <తేన ఖో పన సమయేన భిక్ఖూనం కిస్మిఞ్చి కిస్మిఞ్చి ఠానే కుక్కుచ్చం ఉప్పజ్జతి కిం ను ఖో భగవతా అనుఞ్ఞాతం। కిం అననుఞ్ఞాతన్తి॥ భగవతో ఏతమత్థం ఆరోచేసుం॥ యం। భిక్ఖవే। మయా ఇదం న కప్పతీతి అప్పటిక్ఖిత్తం తఞ్చే అకప్పియం అనులోమేతి। కప్పియం పటిబాహతి। తం వో న కప్పతి॥ యం। భిక్ఖవే। మయా ఇదం న కప్పతీతి అప్పటిక్ఖిత్తం తఞ్చే కప్పియం అనులోమేతి। అకప్పియం పటిబాహతి। తం వో కప్పతి॥ యం। భిక్ఖవే। మయా ఇదం కప్పతీతి అననుఞ్ఞాతం తఞ్చే అకప్పియం అనులోమేతి। కప్పియం పటిబాహతి। తం వో న కప్పతి॥ యం। భిక్ఖవే। మయా ఇదం కప్పతీతి అననుఞ్ఞాతం। తఞ్చే కప్పియం అనులోమేతి। అకప్పియం పటిబాహతి। తం వో కప్పతీతి॥>
    text <అథ ఖో భిక్ఖూనం ఏతదహోసి కప్పతి ను ఖో యావకాలికేన యామకాలికం। న ను ఖో కప్పతి॥ కప్పతి ను ఖో యావకాలికేన సత్తాహకాలికం। న ను ఖో కప్పతి॥ కప్పతి ను ఖో యావకాలికేన యావజీవికం। న ను ఖో కప్పతి॥ కప్పతి ను ఖో యామకాలికేన సత్తాహకాలికం। న ను ఖో కప్పతి॥ కప్పతి ను ఖో యామకాలికేన యావజీవికం। న ను ఖో కప్పతి॥ కప్పతి ను ఖో సత్తాహకాలికేన యావజీవికం। న ను ఖో కప్పతీతి॥ భగవతో ఏతమత్థం ఆరోచేసుం॥ యావకాలికేన। భిక్ఖవే। యామకాలికం। తదహు పటిగ్గహితం కాలే కప్పతి। వికాలే న కప్పతి॥ యావకాలికేన। భిక్ఖవే। సత్తాహకాలికం। తదహు పటిగ్గహితం కాలే కప్పతి। వికాలే న కప్పతి॥ యావకాలికేన। భిక్ఖవే। యావజీవికం। తదహు పటిగ్గహితం కాలే కప్పతి। వికాలే న కప్పతి॥ యామకాలికేన। భిక్ఖవే। సత్తాహకాలికం। తదహు పటిగ్గహితం యామే కప్పతి। యామాతిక్కన్తే న కప్పతి॥ యామకాలికేన। భిక్ఖవే। యావజీవికం। తదహు పటిగ్గహితం యామే కప్పతి। యామాతిక్కన్తే న కప్పతి॥ సత్తాహకాలికేన। భిక్ఖవే। యావజీవికం పటిగ్గహితం। సత్తాహం కప్పతి। సత్తాహాతిక్కన్తే న కప్పతీతి॥>
    stand <చతుమహాపదేసకథా నిట్ఠితా॥>
    stand <భేసజ్జక్ఖన్ధకో ఛట్ఠో॥>
  text <౧౮౬॥ తస్సుద్దానం>
    stand <ఇమమ్హి ఖన్ధకే వత్థూ ఏకసతం ఛవత్థు॥>
    stand <భేసజ్జక్ఖన్ధకో నిట్ఠితో॥>
