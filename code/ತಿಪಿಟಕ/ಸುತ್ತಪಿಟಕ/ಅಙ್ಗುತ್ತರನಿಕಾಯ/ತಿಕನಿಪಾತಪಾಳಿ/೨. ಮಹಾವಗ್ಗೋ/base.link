text <೭ ೨॥ ಮಹಾವಗ್ಗೋ>
  text <೧॥ ತಿತ್ಥಾಯತನಾದಿಸುತ್ತಂ>
    text <೬೨>, <ತೀಣಿಮಾನಿ। ಭಿಕ್ಖವೇ। ತಿತ್ಥಾಯತನಾನಿ ಯಾನಿ ಪಣ್ಡಿತೇಹಿ ಸಮನುಯುಞ್ಜಿಯಮಾನಾನಿ ಸಮನುಗಾಹಿಯಮಾನಾನಿ ಸಮನುಭಾಸಿಯಮಾನಾನಿ ಪರಮ್ಪಿ ಗನ್ತ್ವಾ ಅಕಿರಿಯಾಯ ಸಣ್ಠಹನ್ತಿ। ಕತಮಾನಿ ತೀಣಿ॥ ಸನ್ತಿ। ಭಿಕ್ಖವೇ। ಏಕೇ ಸಮಣಬ್ರಾಹ್ಮಣಾ ಏವಂವಾದಿನೋ ಏವಂದಿಟ್ಠಿನೋ ಯಂ ಕಿಞ್ಚಾಯಂ ಪುರಿಸಪುಗ್ಗಲೋ ಪಟಿಸಂವೇದೇತಿ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ ಸಬ್ಬಂ ತಂ ಪುಬ್ಬೇಕತಹೇತೂತಿ। ಸನ್ತಿ। ಭಿಕ್ಖವೇ। ಏಕೇ ಸಮಣಬ್ರಾಹ್ಮಣಾ ಏವಂವಾದಿನೋ ಏವಂದಿಟ್ಠಿನೋ ಯಂ ಕಿಞ್ಚಾಯಂ ಪುರಿಸಪುಗ್ಗಲೋ ಪಟಿಸಂವೇದೇತಿ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ ಸಬ್ಬಂ ತಂ ಇಸ್ಸರನಿಮ್ಮಾನಹೇತೂತಿ। ಸನ್ತಿ। ಭಿಕ್ಖವೇ। ಏಕೇ ಸಮಣಬ್ರಾಹ್ಮಣಾ ಏವಂವಾದಿನೋ ಏವಂದಿಟ್ಠಿನೋ ಯಂ ಕಿಞ್ಚಾಯಂ ಪುರಿಸಪುಗ್ಗಲೋ ಪಟಿಸಂವೇದೇತಿ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ ಸಬ್ಬಂ ತಂ ಅಹೇತುಅಪ್ಪಚ್ಚಯಾತಿ।>
    text <ತತ್ರ। ಭಿಕ್ಖವೇ। ಯೇ ತೇ ಸಮಣಬ್ರಾಹ್ಮಣಾ ಏವಂವಾದಿನೋ ಏವಂದಿಟ್ಠಿನೋ ಯಂ ಕಿಞ್ಚಾಯಂ ಪುರಿಸಪುಗ್ಗಲೋ ಪಟಿಸಂವೇದೇತಿ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ ಸಬ್ಬಂ ತಂ ಪುಬ್ಬೇಕತಹೇತೂತಿ। ತ್ಯಾಹಂ ಉಪಸಙ್ಕಮಿತ್ವಾ ಏವಂ ವದಾಮಿ ಸಚ್ಚಂ ಕಿರ ತುಮ್ಹೇ ಆಯಸ್ಮನ್ತೋ ಏವಂವಾದಿನೋ ಏವಂದಿಟ್ಠಿನೋ ಯಂ ಕಿಞ್ಚಾಯಂ ಪುರಿಸಪುಗ್ಗಲೋ ಪಟಿಸಂವೇದೇತಿ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ ಸಬ್ಬಂ ತಂ ಪುಬ್ಬೇಕತಹೇತೂತಿ॥ ತೇ ಚ ಮೇ ಏವಂ ಪುಟ್ಠಾ ಆಮಾತಿ ಪಟಿಜಾನನ್ತಿ। ತ್ಯಾಹಂ ಏವಂ ವದಾಮಿ ತೇನಹಾಯಸ್ಮನ್ತೋ ಪಾಣಾತಿಪಾತಿನೋ ಭವಿಸ್ಸನ್ತಿ ಪುಬ್ಬೇಕತಹೇತು। ಅದಿನ್ನಾದಾಯಿನೋ ಭವಿಸ್ಸನ್ತಿ ಪುಬ್ಬೇಕತಹೇತು। ಅಬ್ರಹ್ಮಚಾರಿನೋ ಭವಿಸ್ಸನ್ತಿ ಪುಬ್ಬೇಕತಹೇತು। ಮುಸಾವಾದಿನೋ ಭವಿಸ್ಸನ್ತಿ ಪುಬ್ಬೇಕತಹೇತು। ಪಿಸುಣವಾಚಾ ಭವಿಸ್ಸನ್ತಿ ಪುಬ್ಬೇಕತಹೇತು। ಫರುಸವಾಚಾ ಭವಿಸ್ಸನ್ತಿ ಪುಬ್ಬೇಕತಹೇತು। ಸಮ್ಫಪ್ಪಲಾಪಿನೋ ಭವಿಸ್ಸನ್ತಿ ಪುಬ್ಬೇಕತಹೇತು। ಅಭಿಜ್ಝಾಲುನೋ ಭವಿಸ್ಸನ್ತಿ ಪುಬ್ಬೇಕತಹೇತು। ಬ್ಯಾಪನ್ನಚಿತ್ತಾ ಭವಿಸ್ಸನ್ತಿ ಪುಬ್ಬೇಕತಹೇತು। ಮಿಚ್ಛಾದಿಟ್ಠಿಕಾ ಭವಿಸ್ಸನ್ತಿ ಪುಬ್ಬೇಕತಹೇತು।>
    text <ಪುಬ್ಬೇಕತಂ ಖೋ ಪನ। ಭಿಕ್ಖವೇ। ಸಾರತೋ ಪಚ್ಚಾಗಚ್ಛತಂ ನ ಹೋತಿ ಛನ್ದೋ ವಾ ವಾಯಾಮೋ ವಾ ಇದಂ ವಾ ಕರಣೀಯಂ ಇದಂ ವಾ ಅಕರಣೀಯನ್ತಿ। ಇತಿ ಕರಣೀಯಾಕರಣೀಯೇ ಖೋ ಪನ ಸಚ್ಚತೋ ಥೇತತೋ ಅನುಪಲಬ್ಭಿಯಮಾನೇ ಮುಟ್ಠಸ್ಸತೀನಂ ಅನಾರಕ್ಖಾನಂ ವಿಹರತಂ ನ ಹೋತಿ ಪಚ್ಚತ್ತಂ ಸಹಧಮ್ಮಿಕೋ ಸಮಣವಾದೋ। ಅಯಂ ಖೋ ಮೇ। ಭಿಕ್ಖವೇ। ತೇಸು ಸಮಣಬ್ರಾಹ್ಮಣೇಸು ಏವಂವಾದೀಸು ಏವಂದಿಟ್ಠೀಸು ಪಠಮೋ ಸಹಧಮ್ಮಿಕೋ ನಿಗ್ಗಹೋ ಹೋತಿ।>
    text <ತತ್ರ। ಭಿಕ್ಖವೇ। ಯೇ ತೇ ಸಮಣಬ್ರಾಹ್ಮಣಾ ಏವಂವಾದಿನೋ ಏವಂದಿಟ್ಠಿನೋ ಯಂ ಕಿಞ್ಚಾಯಂ ಪುರಿಸಪುಗ್ಗಲೋ ಪಟಿಸಂವೇದೇತಿ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ ಸಬ್ಬಂ ತಂ ಇಸ್ಸರನಿಮ್ಮಾನಹೇತೂತಿ। ತ್ಯಾಹಂ ಉಪಸಙ್ಕಮಿತ್ವಾ ಏವಂ ವದಾಮಿ ಸಚ್ಚಂ ಕಿರ ತುಮ್ಹೇ ಆಯಸ್ಮನ್ತೋ ಏವಂವಾದಿನೋ ಏವದಿಟ್ಠಿನೋ ಯಂ ಕಿಞ್ಚಾಯಂ ಪುರಿಸಪುಗ್ಗಲೋ ಪಟಿಸಂವೇದೇತಿ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ ಸಬ್ಬಂ ತಂ ಇಸ್ಸರನಿಮ್ಮಾನಹೇತೂತಿ॥ ತೇ ಚ ಮೇ ಏವಂ ಪುಟ್ಠಾ ಆಮಾತಿ ಪಟಿಜಾನನ್ತಿ। ತ್ಯಾಹಂ ಏವಂ ವದಾಮಿ ತೇನಹಾಯಸ್ಮನ್ತೋ ಪಾಣಾತಿಪಾತಿನೋ ಭವಿಸ್ಸನ್ತಿ ಇಸ್ಸರನಿಮ್ಮಾನಹೇತು। ಅದಿನ್ನಾದಾಯಿನೋ ಭವಿಸ್ಸನ್ತಿ ಇಸ್ಸರನಿಮ್ಮಾನಹೇತು। ಅಬ್ರಹ್ಮಚಾರಿನೋ ಭವಿಸ್ಸನ್ತಿ ಇಸ್ಸರನಿಮ್ಮಾನಹೇತು। ಮುಸಾವಾದಿನೋ ಭವಿಸ್ಸನ್ತಿ ಇಸ್ಸರನಿಮ್ಮಾನಹೇತು। ಪಿಸುಣವಾಚಾ ಭವಿಸ್ಸನ್ತಿ ಇಸ್ಸರನಿಮ್ಮಾನಹೇತು। ಫರುಸವಾಚಾ ಭವಿಸ್ಸನ್ತಿ ಇಸ್ಸರನಿಮ್ಮಾನಹೇತು। ಸಮ್ಫಪ್ಪಲಾಪಿನೋ ಭವಿಸ್ಸನ್ತಿ ಇಸ್ಸರನಿಮ್ಮಾನಹೇತು। ಅಭಿಜ್ಝಾಲುನೋ ಭವಿಸ್ಸನ್ತಿ ಇಸ್ಸರನಿಮ್ಮಾನಹೇತು। ಬ್ಯಾಪನ್ನಚಿತ್ತಾ ಭವಿಸ್ಸನ್ತಿ ಇಸ್ಸರನಿಮ್ಮಾನಹೇತು। ಮಿಚ್ಛಾದಿಟ್ಠಿಕಾ ಭವಿಸ್ಸನ್ತಿ ಇಸ್ಸರನಿಮ್ಮಾನಹೇತು।>
    text <ಇಸ್ಸರನಿಮ್ಮಾನಂ ಖೋ ಪನ। ಭಿಕ್ಖವೇ। ಸಾರತೋ ಪಚ್ಚಾಗಚ್ಛತಂ ನ ಹೋತಿ ಛನ್ದೋ ವಾ ವಾಯಾಮೋ ವಾ ಇದಂ ವಾ ಕರಣೀಯಂ ಇದಂ ವಾ ಅಕರಣೀಯನ್ತಿ। ಇತಿ ಕರಣೀಯಾಕರಣೀಯೇ ಖೋ ಪನ ಸಚ್ಚತೋ ಥೇತತೋ ಅನುಪಲಬ್ಭಿಯಮಾನೇ ಮುಟ್ಠಸ್ಸತೀನಂ ಅನಾರಕ್ಖಾನಂ ವಿಹರತಂ ನ ಹೋತಿ ಪಚ್ಚತ್ತಂ ಸಹಧಮ್ಮಿಕೋ ಸಮಣವಾದೋ। ಅಯಂ ಖೋ ಮೇ। ಭಿಕ್ಖವೇ। ತೇಸು ಸಮಣಬ್ರಾಹ್ಮಣೇಸು ಏವಂವಾದೀಸು ಏವಂದಿಟ್ಠೀಸು ದುತಿಯೋ ಸಹಧಮ್ಮಿಕೋ ನಿಗ್ಗಹೋ ಹೋತಿ।>
    text <ತತ್ರ। ಭಿಕ್ಖವೇ। ಯೇ ತೇ ಸಮಣಬ್ರಾಹ್ಮಣಾ ಏವಂವಾದಿನೋ ಏವಂದಿಟ್ಠಿನೋ ಯಂ ಕಿಂ ಚಾಯಂ ಪುರಿಸಪುಗ್ಗಲೋ ಪಟಿಸಂವೇದೇತಿ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ ಸಬ್ಬಂ ತಂ ಅಹೇತುಅಪ್ಪಚ್ಚಯಾತಿ। ತ್ಯಾಹಂ ಉಪಸಙ್ಕಮಿತ್ವಾ ಏವಂ ವದಾಮಿ ಸಚ್ಚಂ ಕಿರ ತುಮ್ಹೇ ಆಯಸ್ಮನ್ತೋ ಏವಂವಾದಿನೋ ಏವಂದಿಟ್ಠಿನೋ ಯಂ ಕಿಂ ಚಾಯಂ ಪುರಿಸಪುಗ್ಗಲೋ ಪಟಿಸಂವೇದೇತಿ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ ಸಬ್ಬಂ ತಂ ಅಹೇತುಅಪ್ಪಚ್ಚಯಾತಿ॥ ತೇ ಚ ಮೇ ಏವಂ ಪುಟ್ಠಾ ಆಮಾತಿ ಪಟಿಜಾನನ್ತಿ। ತ್ಯಾಹಂ ಏವಂ ವದಾಮಿ ತೇನಹಾಯಸ್ಮನ್ತೋ ಪಾಣಾತಿಪಾತಿನೋ ಭವಿಸ್ಸನ್ತಿ ಅಹೇತುಅಪ್ಪಚ್ಚಯಾ…ಪೇ॰… ಮಿಚ್ಛಾದಿಟ್ಠಿಕಾ ಭವಿಸ್ಸನ್ತಿ ಅಹೇತುಅಪ್ಪಚ್ಚಯಾ।>
    text <ಅಹೇತುಅಪ್ಪಚ್ಚಯಂ ಖೋ ಪನ। ಭಿಕ್ಖವೇ। ಸಾರತೋ ಪಚ್ಚಾಗಚ್ಛತಂ ನ ಹೋತಿ ಛನ್ದೋ ವಾ ವಾಯಾಮೋ ವಾ ಇದಂ ವಾ ಕರಣೀಯಂ ಇದಂ ವಾ ಅಕರಣೀಯನ್ತಿ। ಇತಿ ಕರಣೀಯಾಕರಣೀಯೇ ಖೋ ಪನ ಸಚ್ಚತೋ ಥೇತತೋ ಅನುಪಲಬ್ಭಿಯಮಾನೇ ಮುಟ್ಠಸ್ಸತೀನಂ ಅನಾರಕ್ಖಾನಂ ವಿಹರತಂ ನ ಹೋತಿ ಪಚ್ಚತ್ತಂ ಸಹಧಮ್ಮಿಕೋ ಸಮಣವಾದೋ। ಅಯಂ ಖೋ ಮೇ। ಭಿಕ್ಖವೇ। ತೇಸು ಸಮಣಬ್ರಾಹ್ಮಣೇಸು ಏವಂವಾದೀಸು ಏವಂದಿಟ್ಠೀಸು ತತಿಯೋ ಸಹಧಮ್ಮಿಕೋ ನಿಗ್ಗಹೋ ಹೋತಿ।>
    text <ಇಮಾನಿ ಖೋ। ಭಿಕ್ಖವೇ। ತೀಣಿ ತಿತ್ಥಾಯತನಾನಿ ಯಾನಿ ಪಣ್ಡಿತೇಹಿ ಸಮನುಯುಞ್ಜಿಯಮಾನಾನಿ ಸಮನುಗಾಹಿಯಮಾನಾನಿ ಸಮನುಭಾಸಿಯಮಾನಾನಿ ಪರಮ್ಪಿ ಗನ್ತ್ವಾ ಅಕಿರಿಯಾಯ ಸಣ್ಠಹನ್ತಿ।>
    text <ಅಯಂ ಖೋ ಪನ। ಭಿಕ್ಖವೇ। ಮಯಾ ಧಮ್ಮೋ ದೇಸಿತೋ ಅನಿಗ್ಗಹಿತೋ ಅಸಂಕಿಲಿಟ್ಠೋ ಅನುಪವಜ್ಜೋ ಅಪ್ಪಟಿಕುಟ್ಠೋ ಸಮಣೇಹಿ ಬ್ರಾಹ್ಮಣೇಹಿ ವಿಞ್ಞೂಹಿ। ಕತಮೋ ಚ। ಭಿಕ್ಖವೇ। ಮಯಾ ಧಮ್ಮೋ ದೇಸಿತೋ ಅನಿಗ್ಗಹಿತೋ ಅಸಂಕಿಲಿಟ್ಠೋ ಅನುಪವಜ್ಜೋ ಅಪ್ಪಟಿಕುಟ್ಠೋ ಸಮಣೇಹಿ ಬ್ರಾಹ್ಮಣೇಹಿ ವಿಞ್ಞೂಹಿ॥ ಇಮಾ ಛ ಧಾತುಯೋತಿ। ಭಿಕ್ಖವೇ। ಮಯಾ ಧಮ್ಮೋ ದೇಸಿತೋ ಅನಿಗ್ಗಹಿತೋ ಅಸಂಕಿಲಿಟ್ಠೋ ಅನುಪವಜ್ಜೋ ಅಪ್ಪಟಿಕುಟ್ಠೋ ಸಮಣೇಹಿ ಬ್ರಾಹ್ಮಣೇಹಿ ವಿಞ್ಞೂಹಿ। ಇಮಾನಿ ಛ ಫಸ್ಸಾಯತನಾನೀತಿ। ಭಿಕ್ಖವೇ। ಮಯಾ ಧಮ್ಮೋ ದೇಸಿತೋ ಅನಿಗ್ಗಹಿತೋ ಅಸಂಕಿಲಿಟ್ಠೋ ಅನುಪವಜ್ಜೋ ಅಪ್ಪಟಿಕುಟ್ಠೋ ಸಮಣೇಹಿ ಬ್ರಾಹ್ಮಣೇಹಿ ವಿಞ್ಞೂಹಿ। ಇಮೇ ಅಟ್ಠಾರಸ ಮನೋಪವಿಚಾರಾತಿ। ಭಿಕ್ಖವೇ। ಮಯಾ ಧಮ್ಮೋ ದೇಸಿತೋ ಅನಿಗ್ಗಹಿತೋ ಅಸಂಕಿಲಿಟ್ಠೋ ಅನುಪವಜ್ಜೋ ಅಪ್ಪಟಿಕುಟ್ಠೋ ಸಮಣೇಹಿ ಬ್ರಾಹ್ಮಣೇಹಿ ವಿಞ್ಞೂಹಿ। ಇಮಾನಿ ಚತ್ತಾರಿ ಅರಿಯಸಚ್ಚಾನೀತಿ। ಭಿಕ್ಖವೇ। ಮಯಾ ಧಮ್ಮೋ ದೇಸಿತೋ ಅನಿಗ್ಗಹಿತೋ ಅಸಂಕಿಲಿಟ್ಠೋ ಅನುಪವಜ್ಜೋ ಅಪ್ಪಟಿಕುಟ್ಠೋ ಸಮಣೇಹಿ ಬ್ರಾಹ್ಮಣೇಹಿ ವಿಞ್ಞೂಹಿ।>
    text <ಇಮಾ ಛ ಧಾತುಯೋತಿ। ಭಿಕ್ಖವೇ। ಮಯಾ ಧಮ್ಮೋ ದೇಸಿತೋ ಅನಿಗ್ಗಹಿತೋ ಅಸಂಕಿಲಿಟ್ಠೋ ಅನುಪವಜ್ಜೋ ಅಪ್ಪಟಿಕುಟ್ಠೋ ಸಮಣೇಹಿ ಬ್ರಾಹ್ಮಣೇಹಿ ವಿಞ್ಞೂಹೀತಿ। ಇತಿ ಖೋ ಪನೇತಂ ವುತ್ತಂ। ಕಿಞ್ಚೇತಂ ಪಟಿಚ್ಚ ವುತ್ತಂ॥ ಛಯಿಮಾ। ಭಿಕ್ಖವೇ। ಧಾತುಯೋ ಪಥವೀಧಾತು। ಆಪೋಧಾತು। ತೇಜೋಧಾತು। ವಾಯೋಧಾತು। ಆಕಾಸಧಾತು। ವಿಞ್ಞಾಣಧಾತು। ಇಮಾ ಛ ಧಾತುಯೋತಿ। ಭಿಕ್ಖವೇ। ಮಯಾ ಧಮ್ಮೋ ದೇಸಿತೋ ಅನಿಗ್ಗಹಿತೋ ಅಸಂಕಿಲಿಟ್ಠೋ ಅನುಪವಜ್ಜೋ ಅಪ್ಪಟಿಕುಟ್ಠೋ ಸಮಣೇಹಿ ಬ್ರಾಹ್ಮಣೇಹಿ ವಿಞ್ಞೂಹೀತಿ। ಇತಿ ಯಂ ತಂ ವುತ್ತಂ। ಇದಮೇತಂ ಪಟಿಚ್ಚ ವುತ್ತಂ।>
    text <ಇಮಾನಿ ಛ ಫಸ್ಸಾಯತನಾನೀತಿ। ಭಿಕ್ಖವೇ। ಮಯಾ ಧಮ್ಮೋ ದೇಸಿತೋ ಅನಿಗ್ಗಹಿತೋ ಅಸಂಕಿಲಿಟ್ಠೋ ಅನುಪವಜ್ಜೋ ಅಪ್ಪಟಿಕುಟ್ಠೋ ಸಮಣೇಹಿ ಬ್ರಾಹ್ಮಣೇಹಿ ವಿಞ್ಞೂಹೀತಿ। ಇತಿ ಖೋ ಪನೇತಂ ವುತ್ತಂ। ಕಿಞ್ಚೇತಂ ಪಟಿಚ್ಚ ವುತ್ತಂ॥ ಛಯಿಮಾನಿ। ಭಿಕ್ಖವೇ। ಫಸ್ಸಾಯತನಾನಿ ಚಕ್ಖು ಫಸ್ಸಾಯತನಂ। ಸೋತಂ ಫಸ್ಸಾಯತನಂ। ಘಾನಂ ಫಸ್ಸಾಯತನಂ। ಜಿವ್ಹಾ ಫಸ್ಸಾಯತನಂ। ಕಾಯೋ ಫಸ್ಸಾಯತನಂ। ಮನೋ ಫಸ್ಸಾಯತನಂ। ಇಮಾನಿ ಛ ಫಸ್ಸಾಯತನಾನೀತಿ। ಭಿಕ್ಖವೇ। ಮಯಾ ಧಮ್ಮೋ ದೇಸಿತೋ ಅನಿಗ್ಗಹಿತೋ ಅಸಂಕಿಲಿಟ್ಠೋ ಅನುಪವಜ್ಜೋ ಅಪ್ಪಟಿಕುಟ್ಠೋ ಸಮಣೇಹಿ ಬ್ರಾಹ್ಮಣೇಹಿ ವಿಞ್ಞೂಹೀತಿ। ಇತಿ ಯಂ ತಂ ವುತ್ತಂ। ಇದಮೇತಂ ಪಟಿಚ್ಚ ವುತ್ತಂ।>
    text <ಇಮೇ ಅಟ್ಠಾರಸ ಮನೋಪವಿಚಾರಾತಿ। ಭಿಕ್ಖವೇ। ಮಯಾ ಧಮ್ಮೋ ದೇಸಿತೋ ಅನಿಗ್ಗಹಿತೋ ಅಸಂಕಿಲಿಟ್ಠೋ ಅನುಪವಜ್ಜೋ ಅಪ್ಪಟಿಕುಟ್ಠೋ ಸಮಣೇಹಿ ಬ್ರಾಹ್ಮಣೇಹಿ ವಿಞ್ಞೂಹೀತಿ। ಇತಿ ಖೋ ಪನೇತಂ ವುತ್ತಂ। ಕಿಞ್ಚೇತಂ ಪಟಿಚ್ಚ ವುತ್ತಂ॥ ಚಕ್ಖುನಾ ರೂಪಂ ದಿಸ್ವಾ ಸೋಮನಸ್ಸಟ್ಠಾನಿಯಂ ರೂಪಂ ಉಪವಿಚರತಿ ದೋಮನಸ್ಸಟ್ಠಾನಿಯಂ ರೂಪಂ ಉಪವಿಚರತಿ ಉಪೇಕ್ಖಾಟ್ಠಾನಿಯಂ ರೂಪಂ ಉಪವಿಚರತಿ। ಸೋತೇನ ಸದ್ದಂ ಸುತ್ವಾ… ಘಾನೇನ ಗನ್ಧಂ ಘಾಯಿತ್ವಾ… ಜಿವ್ಹಾಯ ರಸಂ ಸಾಯಿತ್ವಾ… ಕಾಯೇನ ಫೋಟ್ಠಬ್ಬಂ ಫುಸಿತ್ವಾ… ಮನಸಾ ಧಮ್ಮಂ ವಿಞ್ಞಾಯ ಸೋಮನಸ್ಸಟ್ಠಾನಿಯಂ ಧಮ್ಮಂ ಉಪವಿಚರತಿ ದೋಮನಸ್ಸಟ್ಠಾನಿಯಂ ಧಮ್ಮಂ ಉಪವಿಚರತಿ ಉಪೇಕ್ಖಾಟ್ಠಾನಿಯಂ ಧಮ್ಮಂ ಉಪವಿಚರತಿ। ಇಮೇ ಅಟ್ಠಾರಸ ಮನೋಪವಿಚಾರಾತಿ। ಭಿಕ್ಖವೇ। ಮಯಾ ಧಮ್ಮೋ ದೇಸಿತೋ ಅನಿಗ್ಗಹಿತೋ ಅಸಂಕಿಲಿಟ್ಠೋ ಅನುಪವಜ್ಜೋ ಅಪ್ಪಟಿಕುಟ್ಠೋ ಸಮಣೇಹಿ ಬ್ರಾಹ್ಮಣೇಹಿ ವಿಞ್ಞೂಹೀತಿ। ಇತಿ ಯಂ ತಂ ವುತ್ತಂ। ಇದಮೇತಂ ಪಟಿಚ್ಚ ವುತ್ತಂ।>
    text <ಇಮಾನಿ ಚತ್ತಾರಿ ಅರಿಯಸಚ್ಚಾನೀತಿ। ಭಿಕ್ಖವೇ। ಮಯಾ ಧಮ್ಮೋ ದೇಸಿತೋ ಅನಿಗ್ಗಹಿತೋ ಅಸಂಕಿಲಿಟ್ಠೋ ಅನುಪವಜ್ಜೋ ಅಪ್ಪಟಿಕುಟ್ಠೋ ಸಮಣೇಹಿ ಬ್ರಾಹ್ಮಣೇಹಿ ವಿಞ್ಞೂಹೀತಿ। ಇತಿ ಖೋ ಪನೇತಂ ವುತ್ತಂ। ಕಿಞ್ಚೇತಂ ಪಟಿಚ್ಚ ವುತ್ತಂ॥ ಛನ್ನಂ। ಭಿಕ್ಖವೇ। ಧಾತೂನಂ ಉಪಾದಾಯ ಗಬ್ಭಸ್ಸಾವಕ್ಕನ್ತಿ ಹೋತಿ। ಓಕ್ಕನ್ತಿಯಾ ಸತಿ ನಾಮರೂಪಂ। ನಾಮರೂಪಪಚ್ಚಯಾ ಸಳಾಯತನಂ। ಸಳಾಯತನಪಚ್ಚಯಾ ಫಸ್ಸೋ। ಫಸ್ಸಪಚ್ಚಯಾ ವೇದನಾ। ವೇದಿಯಮಾನಸ್ಸ ಖೋ ಪನಾಹಂ। ಭಿಕ್ಖವೇ। ಇದಂ ದುಕ್ಖನ್ತಿ ಪಞ್ಞಪೇಮಿ। ಅಯಂ ದುಕ್ಖಸಮುದಯೋತಿ ಪಞ್ಞಪೇಮಿ। ಅಯಂ ದುಕ್ಖನಿರೋಧೋತಿ ಪಞ್ಞಪೇಮಿ। ಅಯಂ ದುಕ್ಖನಿರೋಧಗಾಮಿನೀ ಪಟಿಪದಾತಿ ಪಞ್ಞಪೇಮಿ।>
    text <ಕತಮಞ್ಚ। ಭಿಕ್ಖವೇ। ದುಕ್ಖಂ ಅರಿಯಸಚ್ಚಂ॥ ಜಾತಿಪಿ ದುಕ್ಖಾ। ಜರಾಪಿ ದುಕ್ಖಾ। ಮರಣಮ್ಪಿ ದುಕ್ಖಂ। ಸೋಕಪರಿದೇವದುಕ್ಖದೋಮನಸ್ಸುಪಾಯಾಸಾಪಿ ದುಕ್ಖಾ। ಅಪ್ಪಿಯೇಹಿ ಸಮ್ಪಯೋಗೋ ದುಕ್ಖೋ। ಪಿಯೇಹಿ ವಿಪ್ಪಯೋಗೋ ದುಕ್ಖೋ। ಯಮ್ಪಿಚ್ಛಂ ನ ಲಭತಿ ತಮ್ಪಿ ದುಕ್ಖಂ। ಸಂಖಿತ್ತೇನ ಪಞ್ಚುಪಾದಾನಕ್ಖನ್ಧಾ ದುಕ್ಖಾ। ಇದಂ ವುಚ್ಚತಿ। ಭಿಕ್ಖವೇ। ದುಕ್ಖಂ ಅರಿಯಸಚ್ಚಂ।>
    text <ಕತಮಞ್ಚ। ಭಿಕ್ಖವೇ। ದುಕ್ಖಸಮುದಯಂ ಅರಿಯಸಚ್ಚಂ॥ ಅವಿಜ್ಜಾಪಚ್ಚಯಾ ಸಙ್ಖಾರಾ। ಸಙ್ಖಾರಪಚ್ಚಯಾ ವಿಞ್ಞಾಣಂ। ವಿಞ್ಞಾಣಪಚ್ಚಯಾ ನಾಮರೂಪಂ। ನಾಮರೂಪಪಚ್ಚಯಾ ಸಳಾಯತನಂ। ಸಳಾಯತನಪಚ್ಚಯಾ ಫಸ್ಸೋ। ಫಸ್ಸಪಚ್ಚಯಾ ವೇದನಾ। ವೇದನಾಪಚ್ಚಯಾ ತಣ್ಹಾ। ತಣ್ಹಾಪಚ್ಚಯಾ ಉಪಾದಾನಂ। ಉಪಾದಾನಪಚ್ಚಯಾ ಭವೋ। ಭವಪಚ್ಚಯಾ ಜಾತಿ। ಜಾತಿಪಚ್ಚಯಾ ಜರಾಮರಣಂ ಸೋಕಪರಿದೇವದುಕ್ಖದೋಮನಸ್ಸುಪಾಯಾಸಾ ಸಮ್ಭವನ್ತಿ। ಏವಮೇತಸ್ಸ ಕೇವಲಸ್ಸ ದುಕ್ಖಕ್ಖನ್ಧಸ್ಸ ಸಮುದಯೋ ಹೋತಿ। ಇದಂ ವುಚ್ಚತಿ। ಭಿಕ್ಖವೇ। ದುಕ್ಖಸಮುದಯಂ ಅರಿಯಸಚ್ಚಂ।>
    text <ಕತಮಞ್ಚ। ಭಿಕ್ಖವೇ। ದುಕ್ಖನಿರೋಧಂ ಅರಿಯಸಚ್ಚಂ॥ ಅವಿಜ್ಜಾಯ ತ್ವೇವ ಅಸೇಸವಿರಾಗನಿರೋಧಾ ಸಙ್ಖಾರನಿರೋಧೋ। ಸಙ್ಖಾರನಿರೋಧಾ ವಿಞ್ಞಾಣನಿರೋಧೋ। ವಿಞ್ಞಾಣನಿರೋಧಾ ನಾಮರೂಪನಿರೋಧೋ। ನಾಮರೂಪನಿರೋಧಾ ಸಳಾಯತನನಿರೋಧೋ। ಸಳಾಯತನನಿರೋಧಾ ಫಸ್ಸನಿರೋಧೋ। ಫಸ್ಸನಿರೋಧಾ ವೇದನಾನಿರೋಧೋ। ವೇದನಾನಿರೋಧಾ ತಣ್ಹಾನಿರೋಧೋ। ತಣ್ಹಾನಿರೋಧಾ ಉಪಾದಾನನಿರೋಧೋ। ಉಪಾದಾನನಿರೋಧಾ ಭವನಿರೋಧೋ। ಭವನಿರೋಧಾ ಜಾತಿನಿರೋಧೋ। ಜಾತಿನಿರೋಧಾ ಜರಾಮರಣಂ ಸೋಕಪರಿದೇವದುಕ್ಖದೋಮನಸ್ಸುಪಾಯಾಸಾ ನಿರುಜ್ಝನ್ತಿ। ಏವಮೇತಸ್ಸ ಕೇವಲಸ್ಸ ದುಕ್ಖಕ್ಖನ್ಧಸ್ಸ ನಿರೋಧೋ ಹೋತಿ। ಇದಂ ವುಚ್ಚತಿ। ಭಿಕ್ಖವೇ। ದುಕ್ಖನಿರೋಧಂ ಅರಿಯಸಚ್ಚಂ।>
    text <ಕತಮಞ್ಚ। ಭಿಕ್ಖವೇ। ದುಕ್ಖನಿರೋಧಗಾಮಿನೀ ಪಟಿಪದಾ ಅರಿಯಸಚ್ಚಂ॥ ಅಯಮೇವ ಅರಿಯೋ ಅಟ್ಠಙ್ಗಿಕೋ ಮಗ್ಗೋ। ಸೇಯ್ಯಥಿದಂ ಸಮ್ಮಾದಿಟ್ಠಿ। ಸಮ್ಮಾಸಙ್ಕಪ್ಪೋ। ಸಮ್ಮಾವಾಚಾ। ಸಮ್ಮಾಕಮ್ಮನ್ತೋ। ಸಮ್ಮಾಆಜೀವೋ। ಸಮ್ಮಾವಾಯಾಮೋ। ಸಮ್ಮಾಸತಿ। ಸಮ್ಮಾಸಮಾಧಿ। ಇದಂ ವುಚ್ಚತಿ। ಭಿಕ್ಖವೇ। ದುಕ್ಖನಿರೋಧಗಾಮಿನೀ ಪಟಿಪದಾ ಅರಿಯಸಚ್ಚಂ। ಇಮಾನಿ ಚತ್ತಾರಿ ಅರಿಯಸಚ್ಚಾನೀತಿ। ಭಿಕ್ಖವೇ। ಮಯಾ ಧಮ್ಮೋ ದೇಸಿತೋ ಅನಿಗ್ಗಹಿತೋ ಅಸಂಕಿಲಿಟ್ಠೋ ಅನುಪವಜ್ಜೋ ಅಪ್ಪಟಿಕುಟ್ಠೋ ಸಮಣೇಹಿ ಬ್ರಾಹ್ಮಣೇಹಿ ವಿಞ್ಞೂಹೀತಿ। ಇತಿ ಯಂ ತಂ ವುತ್ತಂ ಇದಮೇತಂ ಪಟಿಚ್ಚ ವುತ್ತನ್ತಿ। ಪಠಮಂ।>
    text <೬೩>, <ತೀಣಿಮಾನಿ। ಭಿಕ್ಖವೇ। ಅಮಾತಾಪುತ್ತಿಕಾನಿ ಭಯಾನೀತಿ ಅಸ್ಸುತವಾ ಪುಥುಜ್ಜನೋ ಭಾಸತಿ। ಕತಮಾನಿ ತೀಣಿ॥ ಹೋತಿ ಸೋ। ಭಿಕ್ಖವೇ। ಸಮಯೋ ಯಂ ಮಹಾಅಗ್ಗಿಡಾಹೋ ವುಟ್ಠಾತಿ। ಮಹಾಅಗ್ಗಿಡಾಹೇ ಖೋ ಪನ। ಭಿಕ್ಖವೇ। ವುಟ್ಠಿತೇ ತೇನ ಗಾಮಾಪಿ ಡಯ್ಹನ್ತಿ ನಿಗಮಾಪಿ ಡಯ್ಹನ್ತಿ ನಗರಾಪಿ ಡಯ್ಹನ್ತಿ। ಗಾಮೇಸುಪಿ ಡಯ್ಹಮಾನೇಸು ನಿಗಮೇಸುಪಿ ಡಯ್ಹಮಾನೇಸು ನಗರೇಸುಪಿ ಡಯ್ಹಮಾನೇಸು ತತ್ಥ ಮಾತಾಪಿ ಪುತ್ತಂ ನಪ್ಪಟಿಲಭತಿ। ಪುತ್ತೋಪಿ ಮಾತರಂ ನಪ್ಪಟಿಲಭತಿ। ಇದಂ। ಭಿಕ್ಖವೇ। ಪಠಮಂ ಅಮಾತಾಪುತ್ತಿಕಂ ಭಯನ್ತಿ ಅಸ್ಸುತವಾ ಪುಥುಜ್ಜನೋ ಭಾಸತಿ।>
    text <ಪುನ ಚಪರಂ। ಭಿಕ್ಖವೇ। ಹೋತಿ ಸೋ ಸಮಯೋ ಯಂ ಮಹಾಮೇಘೋ ವುಟ್ಠಾತಿ। ಮಹಾಮೇಘೇ ಖೋ ಪನ। ಭಿಕ್ಖವೇ। ವುಟ್ಠಿತೇ ಮಹಾಉದಕವಾಹಕೋ ಸಞ್ಜಾಯತಿ। ಮಹಾಉದಕವಾಹಕೇ ಖೋ ಪನ। ಭಿಕ್ಖವೇ। ಸಞ್ಜಾಯನ್ತೇ ತೇನ ಗಾಮಾಪಿ ವುಯ್ಹನ್ತಿ ನಿಗಮಾಪಿ ವುಯ್ಹನ್ತಿ ನಗರಾಪಿ ವುಯ್ಹನ್ತಿ। ಗಾಮೇಸುಪಿ ವುಯ್ಹಮಾನೇಸು ನಿಗಮೇಸುಪಿ ವುಯ್ಹಮಾನೇಸು ನಗರೇಸುಪಿ ವುಯ್ಹಮಾನೇಸು ತತ್ಥ ಮಾತಾಪಿ ಪುತ್ತಂ ನಪ್ಪಟಿಲಭತಿ। ಪುತ್ತೋಪಿ ಮಾತರಂ ನಪ್ಪಟಿಲಭತಿ। ಇದಂ। ಭಿಕ್ಖವೇ। ದುತಿಯಂ ಅಮಾತಾಪುತ್ತಿಕಂ ಭಯನ್ತಿ ಅಸ್ಸುತವಾ ಪುಥುಜ್ಜನೋ ಭಾಸತಿ।>
    text <ಪುನ ಚಪರಂ। ಭಿಕ್ಖವೇ। ಹೋತಿ ಸೋ ಸಮಯೋ ಯಂ ಭಯಂ ಹೋತಿ ಅಟವಿಸಙ್ಕೋಪೋ। ಚಕ್ಕಸಮಾರುಳ್ಹಾ ಜಾನಪದಾ ಪರಿಯಾಯನ್ತಿ। ಭಯೇ ಖೋ ಪನ। ಭಿಕ್ಖವೇ। ಸತಿ ಅಟವಿಸಙ್ಕೋಪೇ ಚಕ್ಕಸಮಾರುಳ್ಹೇಸು ಜಾನಪದೇಸು ಪರಿಯಾಯನ್ತೇಸು ತತ್ಥ ಮಾತಾಪಿ ಪುತ್ತಂ ನಪ್ಪಟಿಲಭತಿ। ಪುತ್ತೋಪಿ ಮಾತರಂ ನಪ್ಪಟಿಲಭತಿ। ಇದಂ। ಭಿಕ್ಖವೇ। ತತಿಯಂ ಅಮಾತಾಪುತ್ತಿಕಂ ಭಯನ್ತಿ ಅಸ್ಸುತವಾ ಪುಥುಜ್ಜನೋ ಭಾಸತಿ। ಇಮಾನಿ ಖೋ। ಭಿಕ್ಖವೇ। ತೀಣಿ ಅಮಾತಾಪುತ್ತಿಕಾನಿ ಭಯಾನೀತಿ ಅಸ್ಸುತವಾ ಪುಥುಜ್ಜನೋ ಭಾಸತಿ।>
    text <ತಾನಿ ಖೋ ಪನಿಮಾನಿ। ಭಿಕ್ಖವೇ। ತೀಣಿ ಸಮಾತಾಪುತ್ತಿಕಾನಿಯೇವ ಭಯಾನಿ ಅಮಾತಾಪುತ್ತಿಕಾನಿ ಭಯಾನೀತಿ ಅಸ್ಸುತವಾ ಪುಥುಜ್ಜನೋ ಭಾಸತಿ। ಕತಮಾನಿ ತೀಣಿ॥ ಹೋತಿ ಸೋ। ಭಿಕ್ಖವೇ। ಸಮಯೋ ಯಂ ಮಹಾಅಗ್ಗಿಡಾಹೋ ವುಟ್ಠಾತಿ। ಮಹಾಅಗ್ಗಿಡಾಹೇ ಖೋ ಪನ। ಭಿಕ್ಖವೇ। ವುಟ್ಠಿತೇ ತೇನ ಗಾಮಾಪಿ ಡಯ್ಹನ್ತಿ ನಿಗಮಾಪಿ ಡಯ್ಹನ್ತಿ ನಗರಾಪಿ ಡಯ್ಹನ್ತಿ। ಗಾಮೇಸುಪಿ ಡಯ್ಹಮಾನೇಸು ನಿಗಮೇಸುಪಿ ಡಯ್ಹಮಾನೇಸು ನಗರೇಸುಪಿ ಡಯ್ಹಮಾನೇಸು ಹೋತಿ ಸೋ ಸಮಯೋ ಯಂ ಕದಾಚಿ ಕರಹಚಿ ಮಾತಾಪಿ ಪುತ್ತಂ ಪಟಿಲಭತಿ। ಪುತ್ತೋಪಿ ಮಾತರಂ ಪಟಿಲಭತಿ। ಇದಂ। ಭಿಕ್ಖವೇ। ಪಠಮಂ ಸಮಾತಾಪುತ್ತಿಕಂಯೇವ ಭಯಂ ಅಮಾತಾಪುತ್ತಿಕಂ ಭಯನ್ತಿ ಅಸ್ಸುತವಾ ಪುಥುಜ್ಜನೋ ಭಾಸತಿ।>
    text <ಪುನ ಚಪರಂ। ಭಿಕ್ಖವೇ। ಹೋತಿ ಸೋ ಸಮಯೋ ಯಂ ಮಹಾಮೇಘೋ ವುಟ್ಠಾತಿ। ಮಹಾಮೇಘೇ ಖೋ ಪನ। ಭಿಕ್ಖವೇ। ವುಟ್ಠಿತೇ ಮಹಾಉದಕವಾಹಕೋ ಸಞ್ಜಾಯತಿ। ಮಹಾಉದಕವಾಹಕೇ ಖೋ ಪನ। ಭಿಕ್ಖವೇ। ಸಞ್ಜಾತೇ ತೇನ ಗಾಮಾಪಿ ವುಯ್ಹನ್ತಿ ನಿಗಮಾಪಿ ವುಯ್ಹನ್ತಿ ನಗರಾಪಿ ವುಯ್ಹನ್ತಿ। ಗಾಮೇಸುಪಿ ವುಯ್ಹಮಾನೇಸು ನಿಗಮೇಸುಪಿ ವುಯ್ಹಮಾನೇಸು ನಗರೇಸುಪಿ ವುಯ್ಹಮಾನೇಸು ಹೋತಿ ಸೋ ಸಮಯೋ ಯಂ ಕದಾಚಿ ಕರಹಚಿ ಮಾತಾಪಿ ಪುತ್ತಂ ಪಟಿಲಭತಿ। ಪುತ್ತೋಪಿ ಮಾತರಂ ಪಟಿಲಭತಿ। ಇದಂ। ಭಿಕ್ಖವೇ। ದುತಿಯಂ ಸಮಾತಾಪುತ್ತಿಕಂಯೇವ ಭಯಂ ಅಮಾತಾಪುತ್ತಿಕಂ ಭಯನ್ತಿ ಅಸ್ಸುತವಾ ಪುಥುಜ್ಜನೋ ಭಾಸತಿ।>
    text <ಪುನ ಚಪರಂ। ಭಿಕ್ಖವೇ। ಹೋತಿ ಸೋ ಸಮಯೋ ಯಂ ಭಯಂ ಹೋತಿ ಅಟವಿಸಙ್ಕೋಪೋ। ಚಕ್ಕಸಮಾರುಳ್ಹಾ ಜಾನಪದಾ ಪರಿಯಾಯನ್ತಿ। ಭಯೇ ಖೋ ಪನ। ಭಿಕ್ಖವೇ। ಸತಿ ಅಟವಿಸಙ್ಕೋಪೇ ಚಕ್ಕಸಮಾರುಳ್ಹೇಸು ಜಾನಪದೇಸು ಪರಿಯಾಯನ್ತೇಸು ಹೋತಿ ಸೋ ಸಮಯೋ ಯಂ ಕದಾಚಿ ಕರಹಚಿ ಮಾತಾಪಿ ಪುತ್ತಂ ಪಟಿಲಭತಿ। ಪುತ್ತೋಪಿ ಮಾತರಂ ಪಟಿಲಭತಿ। ಇದಂ। ಭಿಕ್ಖವೇ। ತತಿಯಂ ಸಮಾತಾಪುತ್ತಿಕಂಯೇವ ಭಯಂ ಅಮಾತಾಪುತ್ತಿಕಂ ಭಯನ್ತಿ ಅಸ್ಸುತವಾ ಪುಥುಜ್ಜನೋ ಭಾಸತಿ। ಇಮಾನಿ ಖೋ। ಭಿಕ್ಖವೇ। ತೀಣಿ ಸಮಾತಾಪುತ್ತಿಕಾನಿಯೇವ ಭಯಾನಿ ಅಮಾತಾಪುತ್ತಿಕಾನಿ ಭಯಾನೀತಿ ಅಸ್ಸುತವಾ ಪುಥುಜ್ಜನೋ ಭಾಸತಿ।>
    text <ತೀಣಿಮಾನಿ। ಭಿಕ್ಖವೇ। ಅಮಾತಾಪುತ್ತಿಕಾನಿ ಭಯಾನಿ। ಕತಮಾನಿ ತೀಣಿ॥ ಜರಾಭಯಂ। ಬ್ಯಾಧಿಭಯಂ। ಮರಣಭಯನ್ತಿ। ನ। ಭಿಕ್ಖವೇ। ಮಾತಾ ಪುತ್ತಂ ಜೀರಮಾನಂ ಏವಂ ಲಭತಿ ಅಹಂ ಜೀರಾಮಿ। ಮಾ ಮೇ ಪುತ್ತೋ ಜೀರೀತಿ। ಪುತ್ತೋ ವಾ ಪನ ಮಾತರಂ ಜೀರಮಾನಂ ನ ಏವಂ ಲಭತಿ ಅಹಂ ಜೀರಾಮಿ। ಮಾ ಮೇ ಮಾತಾ ಜೀರೀತಿ।>
    text <ನ। ಭಿಕ್ಖವೇ। ಮಾತಾ ಪುತ್ತಂ ಬ್ಯಾಧಿಯಮಾನಂ ಏವಂ ಲಭತಿ ಅಹಂ ಬ್ಯಾಧಿಯಾಮಿ। ಮಾ ಮೇ ಪುತ್ತೋ ಬ್ಯಾಧಿಯೀತಿ। ಪುತ್ತೋ ವಾ ಪನ ಮಾತರಂ ಬ್ಯಾಧಿಯಮಾನಂ ನ ಏವಂ ಲಭತಿ ಅಹಂ ಬ್ಯಾಧಿಯಾಮಿ। ಮಾ ಮೇ ಮಾತಾ ಬ್ಯಾಧಿಯೀತಿ।>
    text <ನ। ಭಿಕ್ಖವೇ। ಮಾತಾ ಪುತ್ತಂ ಮೀಯಮಾನಂ ಏವಂ ಲಭತಿ ಅಹಂ ಮೀಯಾಮಿ। ಮಾ ಮೇ ಪುತ್ತೋ ಮೀಯೀತಿ। ಪುತ್ತೋ ವಾ ಪನ ಮಾತರಂ ಮೀಯಮಾನಂ ನ ಏವಂ ಲಭತಿ ಅಹಂ ಮೀಯಾಮಿ। ಮಾ ಮೇ ಮಾತಾ ಮೀಯೀತಿ। ಇಮಾನಿ ಖೋ। ಭಿಕ್ಖವೇ। ತೀಣಿ ಅಮಾತಾಪುತ್ತಿಕಾನಿ ಭಯಾನೀತಿ।>
    text <ಅತ್ಥಿ। ಭಿಕ್ಖವೇ। ಮಗ್ಗೋ ಅತ್ಥಿ ಪಟಿಪದಾ ಇಮೇಸಞ್ಚ ತಿಣ್ಣಂ ಸಮಾತಾಪುತ್ತಿಕಾನಂ ಭಯಾನಂ ಇಮೇಸಞ್ಚ ತಿಣ್ಣಂ ಅಮಾತಾಪುತ್ತಿಕಾನಂ ಭಯಾನಂ ಪಹಾನಾಯ ಸಮತಿಕ್ಕಮಾಯ ಸಂವತ್ತತಿ। ಕತಮೋ ಚ। ಭಿಕ್ಖವೇ। ಮಗ್ಗೋ ಕತಮಾ ಚ ಪಟಿಪದಾ ಇಮೇಸಞ್ಚ ತಿಣ್ಣಂ ಸಮಾತಾಪುತ್ತಿಕಾನಂ ಭಯಾನಂ ಇಮೇಸಞ್ಚ ತಿಣ್ಣಂ ಅಮಾತಾಪುತ್ತಿಕಾನಂ ಭಯಾನಂ ಪಹಾನಾಯ ಸಮತಿಕ್ಕಮಾಯ ಸಂವತ್ತತಿ॥ ಅಯಮೇವ ಅರಿಯೋ ಅಟ್ಠಙ್ಗಿಕೋ ಮಗ್ಗೋ। ಸೇಯ್ಯಥಿದಂ ಸಮ್ಮಾದಿಟ್ಠಿ। ಸಮ್ಮಾಸಙ್ಕಪೋ। ಸಮ್ಮಾವಾಚಾ। ಸಮ್ಮಾಕಮ್ಮನ್ತೋ। ಸಮ್ಮಾಆಜೀವೋ। ಸಮ್ಮಾವಾಯಾಮೋ। ಸಮ್ಮಾಸತಿ। ಸಮ್ಮಾಸಮಾಧಿ। ಅಯಂ ಖೋ। ಭಿಕ್ಖವೇ। ಮಗ್ಗೋ ಅಯಂ ಪಟಿಪದಾ ಇಮೇಸಞ್ಚ ತಿಣ್ಣಂ ಸಮಾತಾಪುತ್ತಿಕಾನಂ ಭಯಾನಂ ಇಮೇಸಞ್ಚ ತಿಣ್ಣಂ ಅಮಾತಾಪುತ್ತಿಕಾನಂ ಭಯಾನಂ ಪಹಾನಾಯ ಸಮತಿಕ್ಕಮಾಯ ಸಂವತ್ತತೀತಿ। ದುತಿಯಂ।>
  text <೩॥ ವೇನಾಗಪುರಸುತ್ತಂ>
    text <೬೪>, <ಏಕಂ ಸಮಯಂ ಭಗವಾ ಕೋಸಲೇಸು ಚಾರಿಕಂ ಚರಮಾನೋ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಯೇನ ವೇನಾಗಪುರಂ ನಾಮ ಕೋಸಲಾನಂ ಬ್ರಾಹ್ಮಣಗಾಮೋ ತದವಸರಿ। ಅಸ್ಸೋಸುಂ ಖೋ ವೇನಾಗಪುರಿಕಾ ಬ್ರಾಹ್ಮಣಗಹಪತಿಕಾ ಸಮಣೋ ಖಲು। ಭೋ। ಗೋತಮೋ ಸಕ್ಯಪುತ್ತೋ ಸಕ್ಯಕುಲಾ ಪಬ್ಬಜಿತೋ ವೇನಾಗಪುರಂ ಅನುಪ್ಪತ್ತೋ। ತಂ ಖೋ ಪನ ಭವನ್ತಂ ಗೋತಮಂ ಏವಂ ಕಲ್ಯಾಣೋ ಕಿತ್ತಿಸದ್ದೋ ಅಬ್ಭುಗ್ಗತೋ ಇತಿಪಿ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ವಿಜ್ಜಾಚರಣಸಮ್ಪನ್ನೋ ಸುಗತೋ ಲೋಕವಿದೂ ಅನುತ್ತರೋ ಪುರಿಸದಮ್ಮಸಾರಥಿ ಸತ್ಥಾ ದೇವಮನುಸ್ಸಾನಂ ಬುದ್ಧೋ ಭಗವಾತಿ। ಸೋ ಇಮಂ ಲೋಕಂ ಸದೇವಕಂ ಸಮಾರಕಂ ಸಬ್ರಹ್ಮಕಂ ಸಸ್ಸಮಣಬ್ರಾಹ್ಮಣಿಂ ಪಜಂ ಸದೇವಮನುಸ್ಸಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಪವೇದೇತಿ। ಸೋ ಧಮ್ಮಂ ದೇಸೇತಿ ಆದಿಕಲ್ಯಾಣಂ ಮಜ್ಝೇಕಲ್ಯಾಣಂ ಪರಿಯೋಸಾನಕಲ್ಯಾಣಂ ಸಾತ್ಥಂ ಸಬ್ಯಞ್ಜನಂ। ಕೇವಲಪರಿಪುಣ್ಣಂ ಪರಿಸುದ್ಧಂ ಬ್ರಹ್ಮಚರಿಯಂ ಪಕಾಸೇತಿ। ಸಾಧು ಖೋ ಪನ ತಥಾರೂಪಾನಂ ಅರಹತಂ ದಸ್ಸನಂ ಹೋತೀತಿ।>
    text <ಅಥ ಖೋ ವೇನಾಗಪುರಿಕಾ ಬ್ರಾಹ್ಮಣಗಹಪತಿಕಾ ಯೇನ ಭಗವಾ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಅಪ್ಪೇಕಚ್ಚೇ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿಂಸು। ಅಪ್ಪೇಕಚ್ಚೇ ಭಗವತಾ ಸದ್ಧಿಂ ಸಮ್ಮೋದಿಂಸು। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿಂಸು। ಅಪ್ಪೇಕಚ್ಚೇ ಯೇನ ಭಗವಾ ತೇನಞ್ಜಲಿಂ ಪಣಾಮೇತ್ವಾ ಏಕಮನ್ತಂ ನಿಸೀದಿಂಸು। ಅಪ್ಪೇಕಚ್ಚೇ ನಾಮಗೋತ್ತಂ ಸಾವೇತ್ವಾ ಏಕಮನ್ತಂ ನಿಸೀದಿಂಸು। ಅಪ್ಪೇಕಚ್ಚೇ ತುಣ್ಹೀಭೂತಾ ಏಕಮನ್ತಂ ನಿಸೀದಿಂಸು। ಏಕಮನ್ತಂ ನಿಸಿನ್ನೋ ಖೋ ವೇನಾಗಪುರಿಕೋ ವಚ್ಛಗೋತ್ತೋ ಬ್ರಾಹ್ಮಣೋ ಭಗವನ್ತಂ ಏತದವೋಚ>
    text <ಅಚ್ಛರಿಯಂ। ಭೋ ಗೋತಮ। ಅಬ್ಭುತಂ। ಭೋ ಗೋತಮ॥ ಯಾವಞ್ಚಿದಂ ಭೋತೋ ಗೋತಮಸ್ಸ ವಿಪ್ಪಸನ್ನಾನಿ ಇನ್ದ್ರಿಯಾನಿ। ಪರಿಸುದ್ಧೋ ಛವಿವಣ್ಣೋ ಪರಿಯೋದಾತೋ। ಸೇಯ್ಯಥಾಪಿ। ಭೋ ಗೋತಮ। ಸಾರದಂ ಬದರಪಣ್ಡುಂ ಪರಿಸುದ್ಧಂ ಹೋತಿ ಪರಿಯೋದಾತಂ। ಏವಮೇವಂ ಭೋತೋ ಗೋತಮಸ್ಸ ವಿಪ್ಪಸನ್ನಾನಿ ಇನ್ದ್ರಿಯಾನಿ ಪರಿಸುದ್ಧೋ ಛವಿವಣ್ಣೋ ಪರಿಯೋದಾತೋ। ಸೇಯ್ಯಥಾಪಿ। ಭೋ ಗೋತಮ। ತಾಲಪಕ್ಕಂ ಸಮ್ಪತಿ ಬನ್ಧನಾ ಪಮುತ್ತಂ ಪರಿಸುದ್ಧಂ ಹೋತಿ ಪರಿಯೋದಾತಂ। ಏವಮೇವಂ ಭೋತೋ ಗೋತಮಸ್ಸ ವಿಪ್ಪಸನ್ನಾನಿ ಇನ್ದ್ರಿಯಾನಿ ಪರಿಸುದ್ಧೋ ಛವಿವಣ್ಣೋ ಪರಿಯೋದಾತೋ। ಸೇಯ್ಯಥಾಪಿ। ಭೋ ಗೋತಮ। ನೇಕ್ಖಂ ಜಮ್ಬೋನದಂ ದಕ್ಖಕಮ್ಮಾರಪುತ್ತಸುಪರಿಕಮ್ಮಕತಂ ಉಕ್ಕಾಮುಖೇ ಸುಕುಸಲಸಮ್ಪಹಟ್ಠಂ ಪಣ್ಡುಕಮ್ಬಲೇ ನಿಕ್ಖಿತ್ತಂ ಭಾಸತೇ ಚ ತಪತೇ ಚ ವಿರೋಚತಿ ಚ। ಏವಮೇವಂ ಭೋತೋ ಗೋತಮಸ್ಸ ವಿಪ್ಪಸನ್ನಾನಿ ಇನ್ದ್ರಿಯಾನಿ ಪರಿಸುದ್ಧೋ ಛವಿವಣ್ಣೋ ಪರಿಯೋದಾತೋ। ಯಾನಿ ತಾನಿ। ಭೋ ಗೋತಮ। ಉಚ್ಚಾಸಯನಮಹಾಸಯನಾನಿ। ಸೇಯ್ಯಥಿದಂ ಆಸನ್ದಿ ಪಲ್ಲಙ್ಕೋ ಗೋನಕೋ ಚಿತ್ತಕೋ ಪಟಿಕಾ ಪಟಲಿಕಾ ತೂಲಿಕಾ ವಿಕತಿಕಾ ಉದ್ದಲೋಮೀ ಏಕನ್ತಲೋಮೀ ಕಟ್ಟಿಸ್ಸಂ ಕೋಸೇಯ್ಯಂ ಕುತ್ತಕಂ ಹತ್ಥತ್ಥರಂ ಅಸ್ಸತ್ಥರಂ ರಥತ್ಥರಂ ಅಜಿನಪ್ಪವೇಣೀ ಕದಲಿಮಿಗಪವರಪಚ್ಚತ್ಥರಣಂ ಸಉತ್ತರಚ್ಛದಂ ಉಭತೋಲೋಹಿತಕೂಪಧಾನಂ। ಏವರೂಪಾನಂ ನೂನ ಭವಂ ಗೋತಮೋ ಉಚ್ಚಾಸಯನಮಹಾಸಯನಾನಂ ನಿಕಾಮಲಾಭೀ ಅಕಿಚ್ಛಲಾಭೀ ಅಕಸಿರಲಾಭೀತಿ।>
    text <ಯಾನಿ ಖೋ ಪನ ತಾನಿ। ಬ್ರಾಹ್ಮಣ। ಉಚ್ಚಾಸಯನಮಹಾಸಯನಾನಿ। ಸೇಯ್ಯಥಿದಂ ಆಸನ್ದಿ ಪಲ್ಲಙ್ಕೋ ಗೋನಕೋ ಚಿತ್ತಕೋ ಪಟಿಕಾ ಪಟಲಿಕಾ ತೂಲಿಕಾ ವಿಕತಿಕಾ ಉದ್ದಲೋಮೀ ಏಕನ್ತಲೋಮೀ ಕಟ್ಟಿಸ್ಸಂ ಕೋಸೇಯ್ಯಂ ಕುತ್ತಕಂ ಹತ್ಥತ್ಥರಂ ಅಸ್ಸತ್ಥರಂ ರಥತ್ಥರಂ ಅಜಿನಪ್ಪವೇಣೀ ಕದಲಿಮಿಗಪವರಪಚ್ಚತ್ಥರಣಂ ಸಉತ್ತರಚ್ಛದಂ ಉಭತೋಲೋಹಿತಕೂಪಧಾನಂ। ದುಲ್ಲಭಾನಿ ತಾನಿ ಪಬ್ಬಜಿತಾನಂ ಲದ್ಧಾ ಚ ಪನ ನ ಕಪ್ಪನ್ತಿ।>
    text <ತೀಣಿ ಖೋ। ಇಮಾನಿ। ಬ್ರಾಹ್ಮಣ। ಉಚ್ಚಾಸಯನಮಹಾಸಯನಾನಿ। ಯೇಸಾಹಂ ಏತರಹಿ ನಿಕಾಮಲಾಭೀ ಅಕಿಚ್ಛಲಾಭೀ ಅಕಸಿರಲಾಭೀ। ಕತಮಾನಿ ತೀಣಿ॥ ದಿಬ್ಬಂ ಉಚ್ಚಾಸಯನಮಹಾಸಯನಂ। ಬ್ರಹ್ಮಂ ಉಚ್ಚಾಸಯನಮಹಾಸಯನಂ। ಅರಿಯಂ ಉಚ್ಚಾಸಯನಮಹಾಸಯನಂ। ಇಮಾನಿ ಖೋ। ಬ್ರಾಹ್ಮಣ। ತೀಣಿ ಉಚ್ಚಾಸಯನಮಹಾಸಯನಾನಿ। ಯೇಸಾಹಂ ಏತರಹಿ ನಿಕಾಮಲಾಭೀ ಅಕಿಚ್ಛಲಾಭೀ ಅಕಸಿರಲಾಭೀತಿ।>
    text <ಕತಮಂ ಪನ ತಂ। ಭೋ ಗೋತಮ। ದಿಬ್ಬಂ ಉಚ್ಚಾಸಯನಮಹಾಸಯನಂ। ಯಸ್ಸ ಭವಂ ಗೋತಮೋ ಏತರಹಿ ನಿಕಾಮಲಾಭೀ ಅಕಿಚ್ಛಲಾಭೀ ಅಕಸಿರಲಾಭೀತಿ॥ ಇಧಾಹಂ। ಬ್ರಾಹ್ಮಣ। ಯಂ ಗಾಮಂ ವಾ ನಿಗಮಂ ವಾ ಉಪನಿಸ್ಸಾಯ ವಿಹರಾಮಿ। ಸೋ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ತಮೇವ ಗಾಮಂ ವಾ ನಿಗಮಂ ವಾ ಪಿಣ್ಡಾಯ ಪವಿಸಾಮಿ। ಸೋ ಪಚ್ಛಾಭತ್ತಂ ಪಿಣ್ಡಪಾತಪಟಿಕ್ಕನ್ತೋ ವನನ್ತಞ್ಞೇವ ಪವಿಸಾಮಿ। ಸೋ ಯದೇವ ತತ್ಥ ಹೋನ್ತಿ ತಿಣಾನಿ ವಾ ಪಣ್ಣಾನಿ ವಾ ತಾನಿ ಏಕಜ್ಝಂ ಸಙ್ಘರಿತ್ವಾ ನಿಸೀದಾಮಿ ಪಲ್ಲಙ್ಕಂ ಆಭುಜಿತ್ವಾ ಉಜುಂ ಕಾಯಂ ಪಣಿಧಾಯ ಪರಿಮುಖಂ ಸತಿಂ ಉಪಟ್ಠಪೇತ್ವಾ। ಸೋ ವಿವಿಚ್ಚೇವ ಕಾಮೇಹಿ ವಿವಿಚ್ಚ ಅಕುಸಲೇಹಿ ಧಮ್ಮೇಹಿ ಸವಿತಕ್ಕಂ ಸವಿಚಾರಂ ವಿವೇಕಜಂ ಪೀತಿಸುಖಂ ಪಠಮಂ ಝಾನಂ ಉಪಸಮ್ಪಜ್ಜ ವಿಹರಾಮಿ। ವಿತಕ್ಕವಿಚಾರಾನಂ ವೂಪಸಮಾ ಅಜ್ಝತ್ತಂ ಸಮ್ಪಸಾದನಂ ಚೇತಸೋ ಏಕೋದಿಭಾವಂ ಅವಿತಕ್ಕಂ ಅವಿಚಾರಂ ಸಮಾಧಿಜಂ ಪೀತಿಸುಖಂ ದುತಿಯಂ ಝಾನಂ ಉಪಸಮ್ಪಜ್ಜ ವಿಹರಾಮಿ। ಪೀತಿಯಾ ಚ ವಿರಾಗಾ ಉಪೇಕ್ಖಕೋ ಚ ವಿಹರಾಮಿ ಸತೋ ಚ ಸಮ್ಪಜಾನೋ ಸುಖಞ್ಚ ಕಾಯೇನ ಪಟಿಸಂವೇದೇಮಿ। ಯಂ ತಂ ಅರಿಯಾ ಆಚಿಕ್ಖನ್ತಿ ಉಪೇಕ್ಖಕೋ ಸತಿಮಾ ಸುಖವಿಹಾರೀತಿ ತತಿಯಂ ಝಾನಂ ಉಪಸಮ್ಪಜ್ಜ ವಿಹರಾಮಿ। ಸುಖಸ್ಸ ಚ ಪಹಾನಾ ದುಕ್ಖಸ್ಸ ಚ ಪಹಾನಾ ಪುಬ್ಬೇವ ಸೋಮನಸ್ಸದೋಮನಸ್ಸಾನಂ ಅತ್ಥಙ್ಗಮಾ ಅದುಕ್ಖಮಸುಖಂ ಉಪೇಕ್ಖಾಸತಿಪಾರಿಸುದ್ಧಿಂ ಚತುತ್ಥಂ ಝಾನಂ ಉಪಸಮ್ಪಜ್ಜ ವಿಹರಾಮಿ। ಸೋ ಚೇ ಅಹಂ। ಬ್ರಾಹ್ಮಣ। ಏವಂಭೂತೋ ಚಙ್ಕಮಾಮಿ। ದಿಬ್ಬೋ ಮೇ ಏಸೋ ತಸ್ಮಿಂ ಸಮಯೇ ಚಙ್ಕಮೋ ಹೋತಿ। ಸೋ ಚೇ ಅಹಂ। ಬ್ರಾಹ್ಮಣ। ಏವಂಭೂತೋ ತಿಟ್ಠಾಮಿ। ದಿಬ್ಬಂ ಮೇ ಏತಂ ತಸ್ಮಿಂ ಸಮಯೇ ಠಾನಂ ಹೋತಿ। ಸೋ ಚೇ ಅಹಂ। ಬ್ರಾಹ್ಮಣ। ಏವಂಭೂತೋ ನಿಸೀದಾಮಿ। ದಿಬ್ಬಂ ಮೇ ಏತಂ ತಸ್ಮಿಂ ಸಮಯೇ ಆಸನಂ ಹೋತಿ। ಸೋ ಚೇ ಅಹಂ। ಬ್ರಾಹ್ಮಣ। ಏವಂಭೂತೋ ಸೇಯ್ಯಂ ಕಪ್ಪೇಮಿ। ದಿಬ್ಬಂ ಮೇ ಏತಂ ತಸ್ಮಿಂ ಸಮಯೇ ಉಚ್ಚಾಸಯನಮಹಾಸಯನಂ ಹೋತಿ। ಇದಂ ಖೋ। ಬ್ರಾಹ್ಮಣ। ದಿಬ್ಬಂ ಉಚ್ಚಾಸಯನಮಹಾಸಯನಂ। ಯಸ್ಸಾಹಂ ಏತರಹಿ ನಿಕಾಮಲಾಭೀ ಅಕಿಚ್ಛಲಾಭೀ ಅಕಸಿರಲಾಭೀತಿ।>
    text <ಅಚ್ಛರಿಯಂ। ಭೋ ಗೋತಮ। ಅಬ್ಭುತಂ। ಭೋ ಗೋತಮ॥ ಕೋ ಚಞ್ಞೋ ಏವರೂಪಸ್ಸ ದಿಬ್ಬಸ್ಸ ಉಚ್ಚಾಸಯನಮಹಾಸಯನಸ್ಸ ನಿಕಾಮಲಾಭೀ ಭವಿಸ್ಸತಿ ಅಕಿಚ್ಛಲಾಭೀ ಅಕಸಿರಲಾಭೀ। ಅಞ್ಞತ್ರ ಭೋತಾ ಗೋತಮೇನ॥>
    text <ಕತಮಂ ಪನ ತಂ। ಭೋ ಗೋತಮ। ಬ್ರಹ್ಮಂ ಉಚ್ಚಾಸಯನಮಹಾಸಯನಂ। ಯಸ್ಸ ಭವಂ ಗೋತಮೋ ಏತರಹಿ ನಿಕಾಮಲಾಭೀ ಅಕಿಚ್ಛಲಾಭೀ ಅಕಸಿರಲಾಭೀತಿ॥ ಇಧಾಹಂ। ಬ್ರಾಹ್ಮಣ। ಯಂ ಗಾಮಂ ವಾ ನಿಗಮಂ ವಾ ಉಪನಿಸ್ಸಾಯ ವಿಹರಾಮಿ। ಸೋ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ತಮೇವ ಗಾಮಂ ವಾ ನಿಗಮಂ ವಾ ಪಿಣ್ಡಾಯ ಪವಿಸಾಮಿ। ಸೋ ಪಚ್ಛಾಭತ್ತಂ ಪಿಣ್ಡಪಾತಪಟಿಕ್ಕನ್ತೋ ವನನ್ತಞ್ಞೇವ ಪವಿಸಾಮಿ। ಸೋ ಯದೇವ ತತ್ಥ ಹೋನ್ತಿ ತಿಣಾನಿ ವಾ ಪಣ್ಣಾನಿ ವಾ ತಾನಿ ಏಕಜ್ಝಂ ಸಙ್ಘರಿತ್ವಾ ನಿಸೀದಾಮಿ ಪಲ್ಲಙ್ಕಂ ಆಭುಜಿತ್ವಾ ಉಜುಂ ಕಾಯಂ ಪಣಿಧಾಯ ಪರಿಮುಖಂ ಸತಿಂ ಉಪಟ್ಠಪೇತ್ವಾ। ಸೋ ಮೇತ್ತಾಸಹಗತೇನ ಚೇತಸಾ ಏಕಂ ದಿಸಂ ಫರಿತ್ವಾ ವಿಹರಾಮಿ। ತಥಾ ದುತಿಯಂ। ತಥಾ ತತಿಯಂ। ತಥಾ ಚತುತ್ಥಂ। ಇತಿ ಉದ್ಧಮಧೋ ತಿರಿಯಂ ಸಬ್ಬಧಿ ಸಬ್ಬತ್ತತಾಯ ಸಬ್ಬಾವನ್ತಂ ಲೋಕಂ ಮೇತ್ತಾಸಹಗತೇನ ಚೇತಸಾ ವಿಪುಲೇನ ಮಹಗ್ಗತೇನ ಅಪ್ಪಮಾಣೇನ ಅವೇರೇನ ಅಬ್ಯಾಪಜ್ಝೇನ ಫರಿತ್ವಾ ವಿಹರಾಮಿ। ಕರುಣಾಸಹಗತೇನ ಚೇತಸಾ…ಪೇ॰… ಮುದಿತಾಸಹಗತೇನ ಚೇತಸಾ…ಪೇ॰… ಉಪೇಕ್ಖಾಸಹಗತೇನ ಚೇತಸಾ ಏಕಂ ದಿಸಂ ಫರಿತ್ವಾ ವಿಹರಾಮಿ। ತಥಾ ದುತಿಯಂ। ತಥಾ ತತಿಯಂ। ತಥಾ ಚತುತ್ಥಂ। ಇತಿ ಉದ್ಧಮಧೋ ತಿರಿಯಂ ಸಬ್ಬಧಿ ಸಬ್ಬತ್ತತಾಯ ಸಬ್ಬಾವನ್ತಂ ಲೋಕಂ ಉಪೇಕ್ಖಾಸಹಗತೇನ ಚೇತಸಾ ವಿಪುಲೇನ ಮಹಗ್ಗತೇನ ಅಪ್ಪಮಾಣೇನ ಅವೇರೇನ ಅಬ್ಯಾಪಜ್ಝೇನ ಫರಿತ್ವಾ ವಿಹರಾಮಿ। ಸೋ ಚೇ ಅಹಂ। ಬ್ರಾಹ್ಮಣ। ಏವಂಭೂತೋ ಚಙ್ಕಮಾಮಿ। ಬ್ರಹ್ಮಾ ಮೇ ಏಸೋ ತಸ್ಮಿಂ ಸಮಯೇ ಚಙ್ಕಮೋ ಹೋತಿ। ಸೋ ಚೇ ಅಹಂ। ಬ್ರಾಹ್ಮಣ। ಏವಂಭೂತೋ ತಿಟ್ಠಾಮಿ…ಪೇ॰… ನಿಸೀದಾಮಿ…ಪೇ॰… ಸೇಯ್ಯಂ ಕಪ್ಪೇಮಿ। ಬ್ರಹ್ಮಂ ಮೇ ಏತಂ ತಸ್ಮಿಂ ಸಮಯೇ ಉಚ್ಚಾಸಯನಮಹಾಸಯನಂ ಹೋತಿ। ಇದಂ ಖೋ। ಬ್ರಾಹ್ಮಣ। ಬ್ರಹ್ಮಂ ಉಚ್ಚಾಸಯನಮಹಾಸಯನಂ। ಯಸ್ಸಾಹಂ ಏತರಹಿ ನಿಕಾಮಲಾಭೀ ಅಕಿಚ್ಛಲಾಭೀ ಅಕಸಿರಲಾಭೀತಿ।>
    text <ಅಚ್ಛರಿಯಂ। ಭೋ ಗೋತಮ। ಅಬ್ಭುತಂ। ಭೋ ಗೋತಮ॥ ಕೋ ಚಞ್ಞೋ ಏವರೂಪಸ್ಸ ಬ್ರಹ್ಮಸ್ಸ ಉಚ್ಚಾಸಯನಮಹಾಸಯನಸ್ಸ ನಿಕಾಮಲಾಭೀ ಭವಿಸ್ಸತಿ ಅಕಿಚ್ಛಲಾಭೀ ಅಕಸಿರಲಾಭೀ। ಅಞ್ಞತ್ರ ಭೋತಾ ಗೋತಮೇನ॥>
    text <ಕತಮಂ ಪನ ತಂ। ಭೋ ಗೋತಮ। ಅರಿಯಂ ಉಚ್ಚಾಸಯನಮಹಾಸಯನಂ। ಯಸ್ಸ ಭವಂ ಗೋತಮೋ ಏತರಹಿ ನಿಕಾಮಲಾಭೀ ಅಕಿಚ್ಛಲಾಭೀ ಅಕಸಿರಲಾಭೀತಿ॥ ಇಧಾಹಂ। ಬ್ರಾಹ್ಮಣ। ಯಂ ಗಾಮಂ ವಾ ನಿಗಮಂ ವಾ ಉಪನಿಸ್ಸಾಯ ವಿಹರಾಮಿ। ಸೋ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ತಮೇವ ಗಾಮಂ ವಾ ನಿಗಮಂ ವಾ ಪಿಣ್ಡಾಯ ಪವಿಸಾಮಿ। ಸೋ ಪಚ್ಛಾಭತ್ತಂ ಪಿಣ್ಡಪಾತಪಟಿಕ್ಕನ್ತೋ ವನನ್ತಞ್ಞೇವ ಪವಿಸಾಮಿ। ಸೋ ಯದೇವ ತತ್ಥ ಹೋನ್ತಿ ತಿಣಾನಿ ವಾ ಪಣ್ಣಾನಿ ವಾ ತಾನಿ ಏಕಜ್ಝಂ ಸಙ್ಘರಿತ್ವಾ ನಿಸೀದಾಮಿ ಪಲ್ಲಙ್ಕಂ ಆಭುಜಿತ್ವಾ ಉಜುಂ ಕಾಯಂ ಪಣಿಧಾಯ ಪರಿಮುಖಂ ಸತಿಂ ಉಪಟ್ಠಪೇತ್ವಾ। ಸೋ ಏವಂ ಜಾನಾಮಿ ರಾಗೋ ಮೇ ಪಹೀನೋ ಉಚ್ಛಿನ್ನಮೂಲೋ ತಾಲಾವತ್ಥುಕತೋ ಅನಭಾವಂಕತೋ ಆಯತಿಂ ಅನುಪ್ಪಾದಧಮ್ಮೋ। ದೋಸೋ ಮೇ ಪಹೀನೋ ಉಚ್ಛಿನ್ನಮೂಲೋ ತಾಲಾವತ್ಥುಕತೋ ಅನಭಾವಙ್ಕತೋ ಆಯತಿಂ ಅನುಪ್ಪಾದಧಮ್ಮೋ। ಮೋಹೋ ಮೇ ಪಹೀನೋ ಉಚ್ಛಿನ್ನಮೂಲೋ ತಾಲಾವತ್ಥುಕತೋ ಅನಭಾವಙ್ಕತೋ ಆಯತಿಂ ಅನುಪ್ಪಾದಧಮ್ಮೋ। ಸೋ ಚೇ ಅಹಂ। ಬ್ರಾಹ್ಮಣ। ಏವಂಭೂತೋ ಚಙ್ಕಮಾಮಿ। ಅರಿಯೋ ಮೇ ಏಸೋ ತಸ್ಮಿಂ ಸಮಯೇ ಚಙ್ಕಮೋ ಹೋತಿ। ಸೋ ಚೇ ಅಹಂ। ಬ್ರಾಹ್ಮಣ। ಏವಂಭೂತೋ ತಿಟ್ಠಾಮಿ…ಪೇ॰… ನಿಸೀದಾಮಿ…ಪೇ॰… ಸೇಯ್ಯಂ ಕಪ್ಪೇಮಿ। ಅರಿಯಂ ಮೇ ಏತಂ ತಸ್ಮಿಂ ಸಮಯೇ ಉಚ್ಚಾಸಯನಮಹಾಸಯನಂ ಹೋತಿ। ಇದಂ ಖೋ। ಬ್ರಾಹ್ಮಣ। ಅರಿಯಂ ಉಚ್ಚಾಸಯನಮಹಾಸಯನಂ। ಯಸ್ಸಾಹಂ ಏತರಹಿ ನಿಕಾಮಲಾಭೀ ಅಕಿಚ್ಛಲಾಭೀ ಅಕಸಿರಲಾಭೀತಿ।>
    text <ಅಚ್ಛರಿಯಂ। ಭೋ ಗೋತಮ। ಅಬ್ಭುತಂ। ಭೋ ಗೋತಮ॥ ಕೋ ಚಞ್ಞೋ ಏವರೂಪಸ್ಸ ಅರಿಯಸ್ಸ ಉಚ್ಚಾಸಯನಮಹಾಸಯನಸ್ಸ ನಿಕಾಮಲಾಮೀ ಭವಿಸ್ಸತಿ ಅಕಿಚ್ಛಲಾಭೀ ಅಕಸಿರಲಾಭೀ। ಅಞ್ಞತ್ರ ಭೋತಾ ಗೋತಮೇನ॥>
    text <ಅಭಿಕ್ಕನ್ತಂ। ಭೋ ಗೋತಮ। ಅಭಿಕ್ಕನ್ತಂ। ಭೋ ಗೋತಮ॥ ಸೇಯ್ಯಥಾಪಿ। ಭೋ ಗೋತಮ। ನಿಕ್ಕುಜ್ಜಿತಂ ವಾ ಉಕ್ಕುಜ್ಜೇಯ್ಯ। ಪಟಿಚ್ಛನ್ನಂ ವಾ ವಿವರೇಯ್ಯ। ಮೂಳ್ಹಸ್ಸ ವಾ ಮಗ್ಗಂ ಆಚಿಕ್ಖೇಯ್ಯ। ಅನ್ಧಕಾರೇ ವಾ ತೇಲಪಜ್ಜೋತಂ ಧಾರೇಯ್ಯ ಚಕ್ಖುಮನ್ತೋ ರೂಪಾನಿ ದಕ್ಖನ್ತೀತಿ। ಏವಮೇವಂ ಖೋ ಭೋತಾ ಗೋತಮೇನ ಅನೇಕಪರಿಯಾಯೇನ ಧಮ್ಮೋ ಪಕಾಸಿತೋ। ಏತೇ ಮಯಂ ಭವನ್ತಂ ಗೋತಮಂ ಸರಣಂ ಗಚ್ಛಾಮ ಧಮ್ಮಞ್ಚ ಭಿಕ್ಖುಸಙ್ಘಞ್ಚ। ಉಪಾಸಕೇ ನೋ ಭವಂ ಗೋತಮೋ ಧಾರೇತು ಅಜ್ಜತಗ್ಗೇ ಪಾಣುಪೇತೇ ಸರಣಂ ಗತೇತಿ। ತತಿಯಂ।>
  text <೪॥ ಸರಭಸುತ್ತಂ>
    text <೬೫>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ರಾಜಗಹೇ ವಿಹರತಿ ಗಿಜ್ಝಕೂಟೇ ಪಬ್ಬತೇ। ತೇನ ಖೋ ಪನ ಸಮಯೇನ ಸರಭೋ ನಾಮ ಪರಿಬ್ಬಾಜಕೋ ಅಚಿರಪಕ್ಕನ್ತೋ ಹೋತಿ ಇಮಸ್ಮಾ ಧಮ್ಮವಿನಯಾ। ಸೋ ರಾಜಗಹೇ ಪರಿಸತಿ ಏವಂ ವಾಚಂ ಭಾಸತಿ ಅಞ್ಞಾತೋ ಮಯಾ ಸಮಣಾನಂ ಸಕ್ಯಪುತ್ತಿಕಾನಂ ಧಮ್ಮೋ। ಅಞ್ಞಾಯ ಚ ಪನಾಹಂ ಸಮಣಾನಂ ಸಕ್ಯಪುತ್ತಿಕಾನಂ ಧಮ್ಮಂ ಏವಾಹಂ ತಸ್ಮಾ ಧಮ್ಮವಿನಯಾ ಅಪಕ್ಕನ್ತೋತಿ। ಅಥ ಖೋ ಸಮ್ಬಹುಲಾ ಭಿಕ್ಖೂ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ರಾಜಗಹಂ ಪಿಣ್ಡಾಯ ಪವಿಸಿಂಸು। ಅಸ್ಸೋಸುಂ ಖೋ ತೇ ಭಿಕ್ಖೂ ಸರಭಸ್ಸ ಪರಿಬ್ಬಾಜಕಸ್ಸ ರಾಜಗಹೇ ಪರಿಸತಿ ಏವಂ ವಾಚಂ ಭಾಸಮಾನಸ್ಸ ಅಞ್ಞಾತೋ ಮಯಾ ಸಮಣಾನಂ ಸಕ್ಯಪುತ್ತಿಕಾನಂ ಧಮ್ಮೋ। ಅಞ್ಞಾಯ ಚ ಪನಾಹಂ ಸಮಣಾನಂ ಸಕ್ಯಪುತ್ತಿಕಾನಂ ಧಮ್ಮಂ ಏವಾಹಂ ತಸ್ಮಾ ಧಮ್ಮವಿನಯಾ ಅಪಕ್ಕನ್ತೋತಿ।>
    text <ಅಥ ಖೋ ತೇ ಭಿಕ್ಖೂ ರಾಜಗಹೇ ಪಿಣ್ಡಾಯ ಚರಿತ್ವಾ ಪಚ್ಛಾಭತ್ತಂ ಪಿಣ್ಡಪಾತಪಟಿಕ್ಕನ್ತಾ ಯೇನ ಭಗವಾ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿಂಸು। ಏಕಮನ್ತಂ ನಿಸಿನ್ನಾ ಖೋ ತೇ ಭಿಕ್ಖೂ ಭಗವನ್ತಂ ಏತದವೋಚುಂ ಸರಭೋ ನಾಮ। ಭನ್ತೇ। ಪರಿಬ್ಬಾಜಕೋ ಅಚಿರಪಕ್ಕನ್ತೋ ಇಮಸ್ಮಾ ಧಮ್ಮವಿನಯಾ। ಸೋ ರಾಜಗಹೇ ಪರಿಸತಿ ಏವಂ ವಾಚಂ ಭಾಸತಿ ಅಞ್ಞಾತೋ ಮಯಾ ಸಮಣಾನಂ ಸಕ್ಯಪುತ್ತಿಕಾನಂ ಧಮ್ಮೋ। ಅಞ್ಞಾಯ ಚ ಪನಾಹಂ ಸಮಣಾನಂ ಸಕ್ಯಪುತ್ತಿಕಾನಂ ಧಮ್ಮಂ ಏವಾಹಂ ತಸ್ಮಾ ಧಮ್ಮವಿನಯಾ ಅಪಕ್ಕನ್ತೋತಿ। ಸಾಧು ಭನ್ತೇ। ಭಗವಾ ಯೇನ ಸಿಪ್ಪಿನಿಕಾತೀರಂ ಪರಿಬ್ಬಾಜಕಾರಾಮೋ ಯೇನ ಸರಭೋ ಪರಿಬ್ಬಾಜಕೋ ತೇನುಪಸಙ್ಕಮತು ಅನುಕಮ್ಪಂ ಉಪಾದಾಯಾತಿ। ಅಧಿವಾಸೇಸಿ ಭಗವಾ ತುಣ್ಹೀಭಾವೇನ।>
    text <ಅಥ ಖೋ ಭಗವಾ ಸಾಯನ್ಹಸಮಯಂ ಪಟಿಸಲ್ಲಾನಾ ವುಟ್ಠಿತೋ ಯೇನ ಸಿಪ್ಪಿನಿಕಾತೀರಂ ಪರಿಬ್ಬಾಜಕಾರಾಮೋ ಯೇನ ಸರಭೋ ಪರಿಬ್ಬಾಜಕೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಞ್ಞತ್ತೇ ಆಸನೇ ನಿಸೀದಿ। ನಿಸಜ್ಜ ಖೋ ಭಗವಾ ಸರಭಂ ಪರಿಬ್ಬಾಜಕಂ ಏತದವೋಚ ಸಚ್ಚಂ ಕಿರ ತ್ವಂ। ಸರಭ। ಏವಂ ವದೇಸಿ ಅಞ್ಞಾತೋ ಮಯಾ ಸಮಣಾನಂ ಸಕ್ಯಪುತ್ತಿಕಾನಂ ಧಮ್ಮೋ। ಅಞ್ಞಾಯ ಚ ಪನಾಹಂ ಸಮಣಾನಂ ಸಕ್ಯಪುತ್ತಿಕಾನಂ ಧಮ್ಮಂ ಏವಾಹಂ ತಸ್ಮಾ ಧಮ್ಮವಿನಯಾ ಅಪಕ್ಕನ್ತೋತಿ॥ ಏವಂ ವುತ್ತೇ ಸರಭೋ ಪರಿಬ್ಬಾಜಕೋ ತುಣ್ಹೀ ಅಹೋಸಿ।>
    text <ದುತಿಯಮ್ಪಿ ಖೋ। ಭಗವಾ ಸರಭಂ ಪರಿಬ್ಬಾಜಕಂ ಏತದವೋಚ ವದೇಹಿ। ಸರಭ। ಕಿನ್ತಿ ತೇ ಅಞ್ಞಾತೋ ಸಮಣಾನಂ ಸಕ್ಯಪುತ್ತಿಕಾನಂ ಧಮ್ಮೋ॥ ಸಚೇ ತೇ ಅಪರಿಪೂರಂ ಭವಿಸ್ಸತಿ। ಅಹಂ ಪರಿಪೂರೇಸ್ಸಾಮಿ। ಸಚೇ ಪನ ತೇ ಪರಿಪೂರಂ ಭವಿಸ್ಸತಿ। ಅಹಂ ಅನುಮೋದಿಸ್ಸಾಮೀತಿ। ದುತಿಯಮ್ಪಿ ಖೋ ಸರಭೋ ಪರಿಬ್ಬಾಜಕೋ ತುಣ್ಹೀ ಅಹೋಸಿ।>
    text <ತತಿಯಮ್ಪಿ ಖೋ ಭಗವಾ ಸರಭಂ ಪರಿಬ್ಬಾಜಕಂ ಏತದವೋಚ ಯೋ ಖೋ ಸರಭ ಪಞ್ಞಾಯತಿ ಸಮಣಾನಂ ಸಕ್ಯಪುತ್ತಿಕಾನಂ ಧಮ್ಮೋ ವದೇಹಿ। ಸರಭ। ಕಿನ್ತಿ ತೇ ಅಞ್ಞಾತೋ ಸಮಣಾನಂ ಸಕ್ಯಪುತ್ತಿಕಾನಂ ಧಮ್ಮೋ॥ ಸಚೇ ತೇ ಅಪರಿಪೂರಂ ಭವಿಸ್ಸತಿ। ಅಹಂ ಪರಿಪೂರೇಸ್ಸಾಮಿ। ಸಚೇ ಪನ ತೇ ಪರಿಪೂರಂ ಭವಿಸ್ಸತಿ। ಅಹಂ ಅನುಮೋದಿಸ್ಸಾಮೀತಿ। ತತಿಯಮ್ಪಿ ಖೋ ಸರಭೋ ಪರಿಬ್ಬಾಜಕೋ ತುಣ್ಹೀ ಅಹೋಸಿ।>
    text <ಅಥ ಖೋ ತೇ ಪರಿಬ್ಬಾಜಕಾ ಸರಭಂ ಪರಿಬ್ಬಾಜಕಂ ಏತದವೋಚುಂ ಯದೇವ ಖೋ ತ್ವಂ। ಆವುಸೋ ಸರಭ। ಸಮಣಂ ಗೋತಮಂ ಯಾಚೇಯ್ಯಾಸಿ ತದೇವ ತೇ ಸಮಣೋ ಗೋತಮೋ ಪವಾರೇತಿ। ವದೇಹಾವುಸೋ ಸರಭ। ಕಿನ್ತಿ ತೇ ಅಞ್ಞಾತೋ ಸಮಣಾನಂ ಸಕ್ಯಪುತ್ತಿಕಾನಂ ಧಮ್ಮೋ॥ ಸಚೇ ತೇ ಅಪರಿಪೂರಂ ಭವಿಸ್ಸತಿ। ಸಮಣೋ ಗೋತಮೋ ಪರಿಪೂರೇಸ್ಸತಿ। ಸಚೇ ಪನ ತೇ ಪರಿಪೂರಂ ಭವಿಸ್ಸತಿ। ಸಮಣೋ ಗೋತಮೋ ಅನುಮೋದಿಸ್ಸತೀತಿ। ಏವಂ ವುತ್ತೇ ಸರಭೋ ಪರಿಬ್ಬಾಜಕೋ ತುಣ್ಹೀಭೂತೋ ಮಙ್ಕುಭೂತೋ ಪತ್ತಕ್ಖನ್ಧೋ ಅಧೋಮುಖೋ ಪಜ್ಝಾಯನ್ತೋ ಅಪ್ಪಟಿಭಾನೋ ನಿಸೀದಿ।>
    text <ಅಥ ಖೋ ಭಗವಾ ಸರಭಂ ಪರಿಬ್ಬಾಜಕಂ ತುಣ್ಹೀಭೂತಂ ಮಙ್ಕುಭೂತಂ ಪತ್ತಕ್ಖನ್ಧಂ ಅಧೋಮುಖಂ ಪಜ್ಝಾಯನ್ತಂ ಅಪ್ಪಟಿಭಾನಂ ವಿದಿತ್ವಾ ತೇ ಪರಿಬ್ಬಾಜಕೇ ಏತದವೋಚ>
    text <ಯೋ ಖೋ ಮಂ। ಪರಿಬ್ಬಾಜಕಾ। ಏವಂ ವದೇಯ್ಯ ಸಮ್ಮಾಸಮ್ಬುದ್ಧಸ್ಸ ತೇ ಪಟಿಜಾನತೋ ಇಮೇ ಧಮ್ಮಾ ಅನಭಿಸಮ್ಬುದ್ಧಾತಿ। ತಮಹಂ ತತ್ಥ ಸಾಧುಕಂ ಸಮನುಯುಞ್ಜೇಯ್ಯಂ ಸಮನುಗಾಹೇಯ್ಯಂ ಸಮನುಭಾಸೇಯ್ಯಂ। ಸೋ ವತ ಮಯಾ ಸಾಧುಕಂ ಸಮನುಯುಞ್ಜಿಯಮಾನೋ ಸಮನುಗಾಹಿಯಮಾನೋ ಸಮನುಭಾಸಿಯಮಾನೋ ಅಟ್ಠಾನಮೇತಂ ಅನವಕಾಸೋ ಯಂ ಸೋ ತಿಣ್ಣಂ ಠಾನಾನಂ ನಾಞ್ಞತರಂ ಠಾನಂ ನಿಗಚ್ಛೇಯ್ಯ। ಅಞ್ಞೇನ ವಾ ಅಞ್ಞಂ ಪಟಿಚರಿಸ್ಸತಿ। ಬಹಿದ್ಧಾ ಕಥಂ ಅಪನಾಮೇಸ್ಸತಿ। ಕೋಪಞ್ಚ ದೋಸಞ್ಚ ಅಪ್ಪಚ್ಚಯಞ್ಚ ಪಾತುಕರಿಸ್ಸತಿ। ತುಣ್ಹೀಭೂತೋ ಮಙ್ಕುಭೂತೋ ಪತ್ತಕ್ಖನ್ಧೋ ಅಧೋಮುಖೋ ಪಜ್ಝಾಯನ್ತೋ ಅಪ್ಪಟಿಭಾನೋ ನಿಸೀದಿಸ್ಸತಿ। ಸೇಯ್ಯಥಾಪಿ ಸರಭೋ ಪರಿಬ್ಬಾಜಕೋ।>
    text <ಯೋ ಖೋ ಮಂ। ಪರಿಬ್ಬಾಜಕಾ। ಏವಂ ವದೇಯ್ಯ ಖೀಣಾಸವಸ್ಸ ತೇ ಪಟಿಜಾನತೋ ಇಮೇ ಆಸವಾ ಅಪರಿಕ್ಖೀಣಾತಿ। ತಮಹಂ ತತ್ಥ ಸಾಧುಕಂ ಸಮನುಯುಞ್ಜೇಯ್ಯಂ ಸಮನುಗಾಹೇಯ್ಯಂ ಸಮನುಭಾಸೇಯ್ಯಂ। ಸೋ ವತ ಮಯಾ ಸಾಧುಕಂ ಸಮನುಯುಞ್ಜಿಯಮಾನೋ ಸಮನುಗಾಹಿಯಮಾನೋ ಸಮನುಭಾಸಿಯಮಾನೋ ಅಟ್ಠಾನಮೇತಂ ಅನವಕಾಸೋ ಯಂ ಸೋ ತಿಣ್ಣಂ ಠಾನಾನಂ ನಾಞ್ಞತರಂ ಠಾನಂ ನಿಗಚ್ಛೇಯ್ಯ। ಅಞ್ಞೇನ ವಾ ಅಞ್ಞಂ ಪಟಿಚರಿಸ್ಸತಿ। ಬಹಿದ್ಧಾ ಕಥಂ ಅಪನಾಮೇಸ್ಸತಿ। ಕೋಪಞ್ಚ ದೋಸಞ್ಚ ಅಪ್ಪಚ್ಚಯಞ್ಚ ಪಾತುಕರಿಸ್ಸತಿ। ತುಣ್ಹೀಭೂತೋ ಮಙ್ಕುಭೂತೋ ಪತ್ತಕ್ಖನ್ಧೋ ಅಧೋಮುಖೋ ಪಜ್ಝಾಯನ್ತೋ ಅಪ್ಪಟಿಭಾನೋ ನಿಸೀದಿಸ್ಸತಿ। ಸೇಯ್ಯಥಾಪಿ ಸರಭೋ ಪರಿಬ್ಬಾಜಕೋ।>
    text <ಯೋ ಖೋ ಮಂ। ಪರಿಬ್ಬಾಜಕಾ। ಏವಂ ವದೇಯ್ಯ ಯಸ್ಸ ಖೋ ಪನ ತೇ ಅತ್ಥಾಯ ಧಮ್ಮೋ ದೇಸಿತೋ। ಸೋ ನ ನಿಯ್ಯಾತಿ ತಕ್ಕರಸ್ಸ ಸಮ್ಮಾ ದುಕ್ಖಕ್ಖಯಾಯಾತಿ। ತಮಹಂ ತತ್ಥ ಸಾಧುಕಂ ಸಮನುಯುಞ್ಜೇಯ್ಯಂ ಸಮನುಗಾಹೇಯ್ಯಂ ಸಮನುಭಾಸೇಯ್ಯಂ। ಸೋ ವತ ಮಯಾ ಸಾಧುಕಂ ಸಮನುಯುಞ್ಜಿಯಮಾನೋ ಸಮನುಗಾಹಿಯಮಾನೋ ಸಮನುಭಾಸಿಯಮಾನೋ ಅಟ್ಠಾನಮೇತಂ ಅನವಕಾಸೋ ಯಂ ಸೋ ತಿಣ್ಣಂ ಠಾನಾನಂ ನಾಞ್ಞತರಂ ಠಾನಂ ನಿಗಚ್ಛೇಯ್ಯ। ಅಞ್ಞೇನ ವಾ ಅಞ್ಞಂ ಪಟಿಚರಿಸ್ಸತಿ। ಬಹಿದ್ಧಾ ಕಥಂ ಅಪನಾಮೇಸ್ಸತಿ। ಕೋಪಞ್ಚ ದೋಸಞ್ಚ ಅಪ್ಪಚ್ಚಯಞ್ಚ ಪಾತುಕರಿಸ್ಸತಿ। ತುಣ್ಹೀಭೂತೋ ಮಙ್ಕುಭೂತೋ ಪತ್ತಕ್ಖನ್ಧೋ ಅಧೋಮುಖೋ ಪಜ್ಝಾಯನ್ತೋ ಅಪ್ಪಟಿಭಾನೋ ನಿಸೀದಿಸ್ಸತಿ। ಸೇಯ್ಯಥಾಪಿ ಸರಭೋ ಪರಿಬ್ಬಾಜಕೋತಿ। ಅಥ ಖೋ ಭಗವಾ ಸಿಪ್ಪಿನಿಕಾತೀರೇ ಪರಿಬ್ಬಾಜಕಾರಾಮೇ ತಿಕ್ಖತ್ತುಂ ಸೀಹನಾದಂ ನದಿತ್ವಾ ವೇಹಾಸಂ ಪಕ್ಕಾಮಿ।>
    text <ಅಥ ಖೋ ತೇ ಪರಿಬ್ಬಾಜಕಾ ಅಚಿರಪಕ್ಕನ್ತಸ್ಸ ಭಗವತೋ ಸರಭಂ ಪರಿಬ್ಬಾಜಕಂ ಸಮನ್ತತೋ ವಾಚಾಯಸನ್ನಿತೋದಕೇನ ಸಞ್ಜಮ್ಭರಿಮಕಂಸು ಸೇಯ್ಯಥಾಪಿ। ಆವುಸೋ ಸರಭ। ಬ್ರಹಾರಞ್ಞೇ ಜರಸಿಙ್ಗಾಲೋ ಸೀಹನಾದಂ ನದಿಸ್ಸಾಮೀತಿ ಸಿಙ್ಗಾಲಕಂಯೇವ ನದತಿ। ಭೇರಣ್ಡಕಂಯೇವ ನದತಿ। ಏವಮೇವಂ ಖೋ ತ್ವಂ। ಆವುಸೋ ಸರಭ। ಅಞ್ಞತ್ರೇವ ಸಮಣೇನ ಗೋತಮೇನ ಸೀಹನಾದಂ ನದಿಸ್ಸಾಮೀತಿ ಸಿಙ್ಗಾಲಕಂಯೇವ ನದಸಿ ಭೇರಣ್ಡಕಂಯೇವ ನದಸಿ। ಸೇಯ್ಯಥಾಪಿ। ಆವುಸೋ ಸರಭ। ಅಮ್ಬುಕಸಞ್ಚರೀ ಪುರಿಸಕರವಿತಂ ರವಿಸ್ಸಾಮೀತಿ ಅಮ್ಬುಕಸಞ್ಚರಿರವಿತಂಯೇವ ರವತಿ। ಏವಮೇವಂ ಖೋ ತ್ವಂ। ಆವುಸೋ ಸರಭ। ಅಞ್ಞತ್ರೇವ ಸಮಣೇನ ಗೋತಮೇನ ಪುರಿಸಕರವಿತಂ ರವಿಸ್ಸಾಮೀತಿ। ಅಮ್ಬುಕಸಞ್ಚರಿರವಿತಂಯೇವ ರವಸಿ। ಸೇಯ್ಯಥಾಪಿ। ಆವುಸೋ ಸರಭ। ಉಸಭೋ ಸುಞ್ಞಾಯ ಗೋಸಾಲಾಯ ಗಮ್ಭೀರಂ ನದಿತಬ್ಬಂ ಮಞ್ಞತಿ। ಏವಮೇವಂ ಖೋ ತ್ವಂ। ಆವುಸೋ ಸರಭ। ಅಞ್ಞತ್ರೇವ ಸಮಣೇನ ಗೋತಮೇನ ಗಮ್ಭೀರಂ ನದಿತಬ್ಬಂ ಮಞ್ಞಸೀತಿ। ಅಥ ಖೋ ತೇ ಪರಿಬ್ಬಾಜಕಾ ಸರಭಂ ಪರಿಬ್ಬಾಜಕಂ ಸಮನ್ತತೋ ವಾಚಾಯಸನ್ನಿತೋದಕೇನ ಸಞ್ಜಮ್ಭರಿಮಕಂಸೂತಿ। ಚತುತ್ಥಂ।>
  text <೫॥ ಕೇಸಮುತ್ತಿಸುತ್ತಂ>
    text <೬೬>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ಕೋಸಲೇಸು ಚಾರಿಕಂ ಚರಮಾನೋ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಯೇನ ಕೇಸಮುತ್ತಂ ನಾಮ ಕಾಲಾಮಾನಂ ನಿಗಮೋ ತದವಸರಿ। ಅಸ್ಸೋಸುಂ ಖೋ ಕೇಸಮುತ್ತಿಯಾ ಕಾಲಾಮಾ ಸಮಣೋ ಖಲು। ಭೋ। ಗೋತಮೋ ಸಕ್ಯಪುತ್ತೋ ಸಕ್ಯಕುಲಾ ಪಬ್ಬಜಿತೋ ಕೇಸಮುತ್ತಂ ಅನುಪ್ಪತ್ತೋ। ತಂ ಖೋ ಪನ ಭವನ್ತಂ ಗೋತಮಂ ಏವಂ ಕಲ್ಯಾಣೋ ಕಿತ್ತಿಸದ್ದೋ ಅಬ್ಭುಗ್ಗತೋ ಇತಿಪಿ ಸೋ ಭಗವಾ…ಪೇ॰… ಸಾಧು ಖೋ ಪನ ತಥಾರೂಪಾನಂ ಅರಹತಂ ದಸ್ಸನಂ ಹೋತೀತಿ।>
    text <ಅಥ ಖೋ ಕೇಸಮುತ್ತಿಯಾ ಕಾಲಾಮಾ ಯೇನ ಭಗವಾ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಅಪ್ಪೇಕಚ್ಚೇ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿಂಸು। ಅಪ್ಪೇಕಚ್ಚೇ ಭಗವತಾ ಸದ್ಧಿಂ ಸಮ್ಮೋದಿಂಸು। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿಂಸು। ಅಪ್ಪೇಕಚ್ಚೇ ಯೇನ ಭಗವಾ ತೇನಞ್ಜಲಿಂ ಪಣಾಮೇತ್ವಾ ಏಕಮನ್ತಂ ನಿಸೀದಿಂಸು। ಅಪ್ಪೇಕಚ್ಚೇ ನಾಮಗೋತ್ತಂ ಸಾವೇತ್ವಾ ಏಕಮನ್ತಂ ನಿಸೀದಿಂಸು। ಅಪ್ಪೇಕಚ್ಚೇ ತುಣ್ಹೀಭೂತಾ ಏಕಮನ್ತಂ ನಿಸೀದಿಂಸು। ಏಕಮನ್ತಂ ನಿಸಿನ್ನಾ ಖೋ ತೇ ಕೇಸಮುತ್ತಿಯಾ ಕಾಲಾಮಾ ಭಗವನ್ತಂ ಏತದವೋಚುಂ>
    text <ಸನ್ತಿ। ಭನ್ತೇ। ಏಕೇ ಸಮಣಬ್ರಾಹ್ಮಣಾ ಕೇಸಮುತ್ತಂ ಆಗಚ್ಛನ್ತಿ। ತೇ ಸಕಂಯೇವ ವಾದಂ ದೀಪೇನ್ತಿ ಜೋತೇನ್ತಿ। ಪರಪ್ಪವಾದಂ ಪನ ಖುಂಸೇನ್ತಿ ವಮ್ಭೇನ್ತಿ ಪರಿಭವನ್ತಿ ಓಮಕ್ಖಿಂ ಕರೋನ್ತಿ। ಅಪರೇಪಿ। ಭನ್ತೇ। ಏಕೇ ಸಮಣಬ್ರಾಹ್ಮಣಾ ಕೇಸಮುತ್ತಂ ಆಗಚ್ಛನ್ತಿ। ತೇಪಿ ಸಕಂಯೇವ ವಾದಂ ದೀಪೇನ್ತಿ ಜೋತೇನ್ತಿ। ಪರಪ್ಪವಾದಂ ಪನ ಖುಂಸೇನ್ತಿ ವಮ್ಭೇನ್ತಿ ಪರಿಭವನ್ತಿ ಓಮಕ್ಖಿಂ ಕರೋನ್ತಿ। ತೇಸಂ ನೋ। ಭನ್ತೇ। ಅಮ್ಹಾಕಂ ಹೋತೇವ ಕಙ್ಖಾ ಹೋತಿ ವಿಚಿಕಿಚ್ಛಾ ಕೋ ಸು ನಾಮ ಇಮೇಸಂ ಭವತಂ ಸಮಣಬ್ರಾಹ್ಮಣಾನಂ ಸಚ್ಚಂ ಆಹ। ಕೋ ಮುಸಾತಿ॥ ಅಲಞ್ಹಿ ವೋ। ಕಾಲಾಮಾ। ಕಙ್ಖಿತುಂ ಅಲಂ ವಿಚಿಕಿಚ್ಛಿತುಂ। ಕಙ್ಖನೀಯೇವ ಪನ ವೋ ಠಾನೇ ವಿಚಿಕಿಚ್ಛಾ ಉಪ್ಪನ್ನಾ।>
    text <ಏಥ ತುಮ್ಹೇ। ಕಾಲಾಮಾ। ಮಾ ಅನುಸ್ಸವೇನ। ಮಾ ಪರಮ್ಪರಾಯ। ಮಾ ಇತಿಕಿರಾಯ। ಮಾ ಪಿಟಕಸಮ್ಪದಾನೇನ। ಮಾ ತಕ್ಕಹೇತು। ಮಾ ನಯಹೇತು। ಮಾ ಆಕಾರಪರಿವಿತಕ್ಕೇನ। ಮಾ ದಿಟ್ಠಿನಿಜ್ಝಾನಕ್ಖನ್ತಿಯಾ। ಮಾ ಭಬ್ಬರೂಪತಾಯ। ಮಾ ಸಮಣೋ ನೋ ಗರೂತಿ। ಯದಾ ತುಮ್ಹೇ। ಕಾಲಾಮಾ। ಅತ್ತನಾವ ಜಾನೇಯ್ಯಾಥ ಇಮೇ ಧಮ್ಮಾ ಅಕುಸಲಾ। ಇಮೇ ಧಮ್ಮಾ ಸಾವಜ್ಜಾ। ಇಮೇ ಧಮ್ಮಾ ವಿಞ್ಞುಗರಹಿತಾ। ಇಮೇ ಧಮ್ಮಾ ಸಮತ್ತಾ ಸಮಾದಿನ್ನಾ ಅಹಿತಾಯ ದುಕ್ಖಾಯ ಸಂವತ್ತನ್ತೀತಿ। ಅಥ ತುಮ್ಹೇ। ಕಾಲಾಮಾ। ಪಜಹೇಯ್ಯಾಥ।>
    text <ತಂ ಕಿಂ ಮಞ್ಞಥ। ಕಾಲಾಮಾ। ಲೋಭೋ ಪುರಿಸಸ್ಸ ಅಜ್ಝತ್ತಂ ಉಪ್ಪಜ್ಜಮಾನೋ ಉಪ್ಪಜ್ಜತಿ ಹಿತಾಯ ವಾ ಅಹಿತಾಯ ವಾತಿ॥>
    text <ಅಹಿತಾಯ। ಭನ್ತೇ।>
    text <ಲುದ್ಧೋ ಪನಾಯಂ। ಕಾಲಾಮಾ। ಪುರಿಸಪುಗ್ಗಲೋ ಲೋಭೇನ ಅಭಿಭೂತೋ ಪರಿಯಾದಿನ್ನಚಿತ್ತೋ ಪಾಣಮ್ಪಿ ಹನತಿ। ಅದಿನ್ನಮ್ಪಿ ಆದಿಯತಿ। ಪರದಾರಮ್ಪಿ ಗಚ್ಛತಿ। ಮುಸಾಪಿ ಭಣತಿ। ಪರಮ್ಪಿ ತಥತ್ತಾಯ ಸಮಾದಪೇತಿ। ಯಂ ಸ ಹೋತಿ ದೀಘರತ್ತಂ ಅಹಿತಾಯ ದುಕ್ಖಾಯಾತಿ।>
    text <ಏವಂ। ಭನ್ತೇ।>
    text <ತಂ ಕಿಂ ಮಞ್ಞಥ। ಕಾಲಾಮಾ। ದೋಸೋ ಪುರಿಸಸ್ಸ ಅಜ್ಝತ್ತಂ ಉಪ್ಪಜ್ಜಮಾನೋ ಉಪ್ಪಜ್ಜತಿ ಹಿತಾಯ ವಾ ಅಹಿತಾಯ ವಾತಿ॥>
    text <ಅಹಿತಾಯ। ಭನ್ತೇ।>
    text <ದುಟ್ಠೋ ಪನಾಯಂ। ಕಾಲಾಮಾ। ಪುರಿಸಪುಗ್ಗಲೋ ದೋಸೇನ ಅಭಿಭೂತೋ ಪರಿಯಾದಿನ್ನಚಿತ್ತೋ ಪಾಣಮ್ಪಿ ಹನತಿ। ಅದಿನ್ನಮ್ಪಿ ಆದಿಯತಿ। ಪರದಾರಮ್ಪಿ ಗಚ್ಛತಿ। ಮುಸಾಪಿ ಭಣತಿ। ಪರಮ್ಪಿ ತಥತ್ತಾಯ ಸಮಾದಪೇತಿ। ಯಂ ಸ ಹೋತಿ ದೀಘರತ್ತಂ ಅಹಿತಾಯ ದುಕ್ಖಾಯಾತಿ।>
    text <ಏವಂ। ಭನ್ತೇ।>
    text <ತಂ ಕಿಂ ಮಞ್ಞಥ। ಕಾಲಾಮಾ। ಮೋಹೋ ಪುರಿಸಸ್ಸ ಅಜ್ಝತ್ತಂ ಉಪ್ಪಜ್ಜಮಾನೋ ಉಪ್ಪಜ್ಜತಿ ಹಿತಾಯ ವಾ ಅಹಿತಾಯ ವಾತಿ॥>
    text <ಅಹಿತಾಯ। ಭನ್ತೇ।>
    text <ಮೂಳ್ಹೋ ಪನಾಯಂ। ಕಾಲಾಮಾ। ಪುರಿಸಪುಗ್ಗಲೋ ಮೋಹೇನ ಅಭಿಭೂತೋ ಪರಿಯಾದಿನ್ನಚಿತ್ತೋ ಪಾಣಮ್ಪಿ ಹನತಿ। ಅದಿನ್ನಮ್ಪಿ ಆದಿಯತಿ। ಪರದಾರಮ್ಪಿ ಗಚ್ಛತಿ। ಮುಸಾಪಿ ಭಣತಿ। ಪರಮ್ಪಿ ತಥತ್ತಾಯ ಸಮಾದಪೇತಿ। ಯಂ ಸ ಹೋತಿ ದೀಘರತ್ತಂ ಅಹಿತಾಯ ದುಕ್ಖಾಯಾತಿ।>
    text <ಏವಂ। ಭನ್ತೇ।>
    text <ತಂ ಕಿಂ ಮಞ್ಞಥ। ಕಾಲಾಮಾ। ಇಮೇ ಧಮ್ಮಾ ಕುಸಲಾ ವಾ ಅಕುಸಲಾ ವಾತಿ॥>
    text <ಅಕುಸಲಾ। ಭನ್ತೇ।>
    text <ಸಾವಜ್ಜಾ ವಾ ಅನವಜ್ಜಾ ವಾತಿ॥>
    text <ಸಾವಜ್ಜಾ। ಭನ್ತೇ।>
    text <ವಿಞ್ಞುಗರಹಿತಾ ವಾ ವಿಞ್ಞುಪ್ಪಸತ್ಥಾ ವಾತಿ॥>
    text <ವಿಞ್ಞುಗರಹಿತಾ। ಭನ್ತೇ।>
    text <ಸಮತ್ತಾ ಸಮಾದಿನ್ನಾ ಅಹಿತಾಯ ದುಕ್ಖಾಯ ಸಂವತ್ತನ್ತಿ। ನೋ ವಾ॥ ಕಥಂ ವಾ ಏತ್ಥ ಹೋತೀತಿ॥>
    text <ಸಮತ್ತಾ। ಭನ್ತೇ। ಸಮಾದಿನ್ನಾ ಅಹಿತಾಯ ದುಕ್ಖಾಯ ಸಂವತ್ತನ್ತೀತಿ। ಏವಂ ನೋ ಏತ್ಥ ಹೋತೀತಿ।>
    text <ಇತಿ ಖೋ। ಕಾಲಾಮಾ। ಯಂ ತಂ ಅವೋಚುಮ್ಹಾ ಏಥ ತುಮ್ಹೇ। ಕಾಲಾಮಾ॥ ಮಾ ಅನುಸ್ಸವೇನ। ಮಾ ಪರಮ್ಪರಾಯ। ಮಾ ಇತಿಕಿರಾಯ। ಮಾ ಪಿಟಕಸಮ್ಪದಾನೇನ। ಮಾ ತಕ್ಕಹೇತು। ಮಾ ನಯಹೇತು। ಮಾ ಆಕಾರಪರಿವಿತಕ್ಕೇನ। ಮಾ ದಿಟ್ಠಿನಿಜ್ಝಾನಕ್ಖನ್ತಿಯಾ। ಮಾ ಭಬ್ಬರೂಪತಾಯ। ಮಾ ಸಮಣೋ ನೋ ಗರೂತಿ। ಯದಾ ತುಮ್ಹೇ ಕಾಲಾಮಾ ಅತ್ತನಾವ ಜಾನೇಯ್ಯಾಥ ಇಮೇ ಧಮ್ಮಾ ಅಕುಸಲಾ। ಇಮೇ ಧಮ್ಮಾ ಸಾವಜ್ಜಾ। ಇಮೇ ಧಮ್ಮಾ ವಿಞ್ಞುಗರಹಿತಾ। ಇಮೇ ಧಮ್ಮಾ ಸಮತ್ತಾ ಸಮಾದಿನ್ನಾ ಅಹಿತಾಯ ದುಕ್ಖಾಯ ಸಂವತ್ತನ್ತೀತಿ। ಅಥ ತುಮ್ಹೇ। ಕಾಲಾಮಾ। ಪಜಹೇಯ್ಯಾಥಾತಿ। ಇತಿ ಯಂ ತಂ ವುತ್ತಂ। ಇದಮೇತಂ ಪಟಿಚ್ಚ ವುತ್ತಂ।>
    text <ಏಥ ತುಮ್ಹೇ। ಕಾಲಾಮಾ। ಮಾ ಅನುಸ್ಸವೇನ। ಮಾ ಪರಮ್ಪರಾಯ। ಮಾ ಇತಿಕಿರಾಯ। ಮಾ ಪಿಟಕಸಮ್ಪದಾನೇನ। ಮಾ ತಕ್ಕಹೇತು। ಮಾ ನಯಹೇತು। ಮಾ ಆಕಾರಪರಿವಿತಕ್ಕೇನ। ಮಾ ದಿಟ್ಠಿನಿಜ್ಝಾನಕ್ಖನ್ತಿಯಾ। ಮಾ ಭಬ್ಬರೂಪತಾಯ। ಮಾ ಸಮಣೋ ನೋ ಗರೂತಿ। ಯದಾ ತುಮ್ಹೇ। ಕಾಲಾಮಾ। ಅತ್ತನಾವ ಜಾನೇಯ್ಯಾಥ ಇಮೇ ಧಮ್ಮಾ ಕುಸಲಾ। ಇಮೇ ಧಮ್ಮಾ ಅನವಜ್ಜಾ। ಇಮೇ ಧಮ್ಮಾ ವಿಞ್ಞುಪ್ಪಸತ್ಥಾ। ಇಮೇ ಧಮ್ಮಾ ಸಮತ್ತಾ ಸಮಾದಿನ್ನಾ ಹಿತಾಯ ಸುಖಾಯ ಸಂವತ್ತನ್ತೀತಿ। ಅಥ ತುಮ್ಹೇ। ಕಾಲಾಮಾ। ಉಪಸಮ್ಪಜ್ಜ ವಿಹರೇಯ್ಯಾಥ।>
    text <ತಂ ಕಿಂ ಮಞ್ಞಥ। ಕಾಲಾಮಾ। ಅಲೋಭೋ ಪುರಿಸಸ್ಸ ಅಜ್ಝತ್ತಂ ಉಪ್ಪಜ್ಜಮಾನೋ ಉಪ್ಪಜ್ಜತಿ ಹಿತಾಯ ವಾ ಅಹಿತಾಯ ವಾತಿ॥>
    text <ಹಿತಾಯ। ಭನ್ತೇ।>
    text <ಅಲುದ್ಧೋ ಪನಾಯಂ। ಕಾಲಾಮಾ। ಪುರಿಸಪುಗ್ಗಲೋ ಲೋಭೇನ ಅನಭಿಭೂತೋ ಅಪರಿಯಾದಿನ್ನಚಿತ್ತೋ ನೇವ ಪಾಣಂ ಹನತಿ। ನ ಅದಿನ್ನಂ ಆದಿಯತಿ। ನ ಪರದಾರಂ ಗಚ್ಛತಿ। ನ ಮುಸಾ ಭಣತಿ। ನ ಪರಮ್ಪಿ ತಥತ್ತಾಯ ಸಮಾದಪೇತಿ। ಯಂ ಸ ಹೋತಿ ದೀಘರತ್ತಂ ಹಿತಾಯ ಸುಖಾಯಾತಿ।>
    text <ಏವಂ। ಭನ್ತೇ।>
    text <ತಂ ಕಿಂ ಮಞ್ಞಥ। ಕಾಲಾಮಾ। ಅದೋಸೋ ಪುರಿಸಸ್ಸ ಅಜ್ಝತ್ತಂ ಉಪ್ಪಜ್ಜಮಾನೋ ಉಪ್ಪಜ್ಜತಿ…ಪೇ॰… ಅಮೋಹೋ ಪುರಿಸಸ್ಸ ಅಜ್ಝತ್ತಂ ಉಪ್ಪಜ್ಜಮಾನೋ ಉಪ್ಪಜ್ಜತಿ…ಪೇ॰… ಹಿತಾಯ ಸುಖಾಯಾತಿ।>
    text <ಏವಂ ಭನ್ತೇ।>
    text <ತಂ ಕಿಂ ಮಞ್ಞಥ। ಕಾಲಾಮಾ। ಇಮೇ ಧಮ್ಮಾ ಕುಸಲಾ ವಾ ಅಕುಸಲಾ ವಾತಿ॥>
    text <ಕುಸಲಾ। ಭನ್ತೇ।>
    text <ಸಾವಜ್ಜಾ ವಾ ಅನವಜ್ಜಾ ವಾತಿ॥>
    text <ಅನವಜ್ಜಾ। ಭನ್ತೇ।>
    text <ವಿಞ್ಞುಗರಹಿತಾ ವಾ ವಿಞ್ಞುಪ್ಪಸತ್ಥಾ ವಾತಿ॥>
    text <ವಿಞ್ಞುಪ್ಪಸತ್ಥಾ। ಭನ್ತೇ।>
    text <ಸಮತ್ತಾ ಸಮಾದಿನ್ನಾ ಹಿತಾಯ ಸುಖಾಯ ಸಂವತ್ತನ್ತಿ ನೋ ವಾ॥ ಕಥಂ ವಾ ಏತ್ಥ ಹೋತೀತಿ॥>
    text <ಸಮತ್ತಾ। ಭನ್ತೇ। ಸಮಾದಿನ್ನಾ ಹಿತಾಯ ಸುಖಾಯ ಸಂವತ್ತನ್ತಿ। ಏವಂ ನೋ ಏತ್ಥ ಹೋತೀತಿ।>
    text <ಇತಿ ಖೋ। ಕಾಲಾಮಾ। ಯಂ ತಂ ಅವೋಚುಮ್ಹಾ ಏಥ ತುಮ್ಹೇ। ಕಾಲಾಮಾ॥ ಮಾ ಅನುಸ್ಸವೇನ। ಮಾ ಪರಮ್ಪರಾಯ। ಮಾ ಇತಿಕಿರಾಯ। ಮಾ ಪಿಟಕಸಮ್ಪದಾನೇನ। ಮಾ ತಕ್ಕಹೇತು। ಮಾ ನಯಹೇತು। ಮಾ ಆಕಾರಪರಿವಿತಕ್ಕೇನ। ಮಾ ದಿಟ್ಠಿನಿಜ್ಝಾನಕ್ಖನ್ತಿಯಾ। ಮಾ ಭಬ್ಬರೂಪತಾಯ। ಮಾ ಸಮಣೋ ನೋ ಗರೂತಿ। ಯದಾ ತುಮ್ಹೇ। ಕಾಲಾಮಾ। ಅತ್ತನಾವ ಜಾನೇಯ್ಯಾಥ ಇಮೇ ಧಮ್ಮಾ ಕುಸಲಾ। ಇಮೇ ಧಮ್ಮಾ ಅನವಜ್ಜಾ। ಇಮೇ ಧಮ್ಮಾ ವಿಞ್ಞುಪ್ಪಸತ್ಥಾ। ಇಮೇ ಧಮ್ಮಾ ಸಮತ್ತಾ ಸಮಾದಿನ್ನಾ ಹಿತಾಯ ಸುಖಾಯ ಸಂವತ್ತನ್ತೀತಿ। ಅಥ ತುಮ್ಹೇ। ಕಾಲಾಮಾ। ಉಪಸಮ್ಪಜ್ಜ ವಿಹರೇಯ್ಯಾಥಾತಿ। ಇತಿ ಯಂ ತಂ ವುತ್ತಂ ಇದಮೇತಂ ಪಟಿಚ್ಚ ವುತ್ತಂ।>
    text <ಸ ಖೋ ಸೋ। ಕಾಲಾಮಾ। ಅರಿಯಸಾವಕೋ ಏವಂ ವಿಗತಾಭಿಜ್ಝೋ ವಿಗತಬ್ಯಾಪಾದೋ ಅಸಮ್ಮೂಳ್ಹೋ ಸಮ್ಪಜಾನೋ ಪತಿಸ್ಸತೋ ಮೇತ್ತಾಸಹಗತೇನ ಚೇತಸಾ ಏಕಂ ದಿಸಂ ಫರಿತ್ವಾ ವಿಹರತಿ। ತಥಾ ದುತಿಯಂ। ತಥಾ ತತಿಯಂ। ತಥಾ ಚತುತ್ಥಂ। ಇತಿ ಉದ್ಧಮಧೋ ತಿರಿಯಂ ಸಬ್ಬಧಿ ಸಬ್ಬತ್ತತಾಯ ಸಬ್ಬಾವನ್ತಂ ಲೋಕಂ ಮೇತ್ತಾಸಹಗತೇನ ಚೇತಸಾ ವಿಪುಲೇನ ಮಹಗ್ಗತೇನ ಅಪ್ಪಮಾಣೇನ ಅವೇರೇನ ಅಬ್ಯಾಪಜ್ಝೇನ ಫರಿತ್ವಾ ವಿಹರತಿ। ಕರುಣಾಸಹಗತೇನ ಚೇತಸಾ…ಪೇ॰… ಮುದಿತಾಸಹಗತೇನ ಚೇತಸಾ…ಪೇ॰… ಉಪೇಕ್ಖಾಸಹಗತೇನ ಚೇತಸಾ ಏಕಂ ದಿಸಂ ಫರಿತ್ವಾ ವಿಹರತಿ। ತಥಾ ದುತಿಯಂ। ತಥಾ ತತಿಯಂ। ತಥಾ ಚತುತ್ಥಂ। ಇತಿ ಉದ್ಧಮಧೋ ತಿರಿಯಂ ಸಬ್ಬಧಿ ಸಬ್ಬತ್ತತಾಯ ಸಬ್ಬಾವನ್ತಂ ಲೋಕಂ ಉಪೇಕ್ಖಾಸಹಗತೇನ ಚೇತಸಾ ವಿಪುಲೇನ ಮಹಗ್ಗತೇನ ಅಪ್ಪಮಾಣೇನ ಅವೇರೇನ ಅಬ್ಯಾಪಜ್ಝೇನ ಫರಿತ್ವಾ ವಿಹರತಿ।>
    text <ಸ ಖೋ ಸೋ। ಕಾಲಾಮಾ। ಅರಿಯಸಾವಕೋ ಏವಂ ಅವೇರಚಿತ್ತೋ ಏವಂ ಅಬ್ಯಾಪಜ್ಝಚಿತ್ತೋ ಏವಂ ಅಸಂಕಿಲಿಟ್ಠಚಿತ್ತೋ ಏವಂ ವಿಸುದ್ಧಚಿತ್ತೋ। ತಸ್ಸ ದಿಟ್ಠೇವ ಧಮ್ಮೇ ಚತ್ತಾರೋ ಅಸ್ಸಾಸಾ ಅಧಿಗತಾ ಹೋನ್ತಿ। ಸಚೇ ಖೋ ಪನ ಅತ್ಥಿ ಪರೋ ಲೋಕೋ। ಅತ್ಥಿ ಸುಕತದುಕ್ಕಟಾನಂ ಕಮ್ಮಾನಂ ಫಲಂ ವಿಪಾಕೋ। ಅಥಾಹಂ ಕಾಯಸ್ಸ ಭೇದಾ ಪರಂ ಮರಣಾ ಸುಗತಿಂ ಸಗ್ಗಂ ಲೋಕಂ ಉಪಪಜ್ಜಿಸ್ಸಾಮೀತಿ। ಅಯಮಸ್ಸ ಪಠಮೋ ಅಸ್ಸಾಸೋ ಅಧಿಗತೋ ಹೋತಿ।>
    text <ಸಚೇ ಖೋ ಪನ ನತ್ಥಿ ಪರೋ ಲೋಕೋ। ನತ್ಥಿ ಸುಕತದುಕ್ಕಟಾನಂ ಕಮ್ಮಾನಂ ಫಲಂ ವಿಪಾಕೋ। ಅಥಾಹಂ ದಿಟ್ಠೇವ ಧಮ್ಮೇ ಅವೇರಂ ಅಬ್ಯಾಪಜ್ಝಂ ಅನೀಘಂ ಸುಖಿಂ ಅತ್ತಾನಂ ಪರಿಹರಾಮೀತಿ। ಅಯಮಸ್ಸ ದುತಿಯೋ ಅಸ್ಸಾಸೋ ಅಧಿಗತೋ ಹೋತಿ।>
    text <ಸಚೇ ಖೋ ಪನ ಕರೋತೋ ಕರೀಯತಿ ಪಾಪಂ। ನ ಖೋ ಪನಾಹಂ ಕಸ್ಸಚಿ ಪಾಪಂ ಚೇತೇಮಿ। ಅಕರೋನ್ತಂ ಖೋ ಪನ ಮಂ ಪಾಪಕಮ್ಮಂ ಕುತೋ ದುಕ್ಖಂ ಫುಸಿಸ್ಸತೀತಿ। ಅಯಮಸ್ಸ ತತಿಯೋ ಅಸ್ಸಾಸೋ ಅಧಿಗತೋ ಹೋತಿ।>
    text <ಸಚೇ ಖೋ ಪನ ಕರೋತೋ ನ ಕರೀಯತಿ ಪಾಪಂ। ಅಥಾಹಂ ಉಭಯೇನೇವ ವಿಸುದ್ಧಂ ಅತ್ತಾನಂ ಸಮನುಪಸ್ಸಾಮೀತಿ। ಅಯಮಸ್ಸ ಚತುತ್ಥೋ ಅಸ್ಸಾಸೋ ಅಧಿಗತೋ ಹೋತಿ।>
    text <ಸ ಖೋ ಸೋ। ಕಾಲಾಮಾ। ಅರಿಯಸಾವಕೋ ಏವಂ ಅವೇರಚಿತ್ತೋ ಏವಂ ಅಬ್ಯಾಪಜ್ಝಚಿತ್ತೋ ಏವಂ ಅಸಂಕಿಲಿಟ್ಠಚಿತ್ತೋ ಏವಂ ವಿಸುದ್ಧಚಿತ್ತೋ। ತಸ್ಸ ದಿಟ್ಠೇವ ಧಮ್ಮೇ ಇಮೇ ಚತ್ತಾರೋ ಅಸ್ಸಾಸಾ ಅಧಿಗತಾ ಹೋನ್ತೀತಿ।>
    text <ಏವಮೇತಂ। ಭಗವಾ। ಏವಮೇತಂ। ಸುಗತ॥ ಸ ಖೋ ಸೋ। ಭನ್ತೇ। ಅರಿಯಸಾವಕೋ ಏವಂ ಅವೇರಚಿತ್ತೋ ಏವಂ ಅಬ್ಯಾಪಜ್ಝಚಿತ್ತೋ ಏವಂ ಅಸಂಕಿಲಿಟ್ಠಚಿತ್ತೋ ಏವಂ ವಿಸುದ್ಧಚಿತ್ತೋ। ತಸ್ಸ ದಿಟ್ಠೇವ ಧಮ್ಮೇ ಚತ್ತಾರೋ ಅಸ್ಸಾಸಾ ಅಧಿಗತಾ ಹೋನ್ತಿ। ಸಚೇ ಖೋ ಪನ ಅತ್ಥಿ ಪರೋ ಲೋಕೋ। ಅತ್ಥಿ ಸುಕತದುಕ್ಕಟಾನಂ ಕಮ್ಮಾನಂ ಫಲಂ ವಿಪಾಕೋ। ಅಥಾಹಂ ಕಾಯಸ್ಸ ಭೇದಾ ಪರಂ ಮರಣಾ ಸುಗತಿಂ ಸಗ್ಗಂ ಲೋಕಂ ಉಪಪಜ್ಜಿಸ್ಸಾಮೀತಿ। ಅಯಮಸ್ಸ ಪಠಮೋ ಅಸ್ಸಾಸೋ ಅಧಿಗತೋ ಹೋತಿ।>
    text <ಸಚೇ ಖೋ ಪನ ನತ್ಥಿ ಪರೋ ಲೋಕೋ। ನತ್ಥಿ ಸುಕತದುಕ್ಕಟಾನಂ ಕಮ್ಮಾನಂ ಫಲಂ ವಿಪಾಕೋ। ಅಥಾಹಂ ದಿಟ್ಠೇವ ಧಮ್ಮೇ ಅವೇರಂ ಅಬ್ಯಾಪಜ್ಝಂ ಅನೀಘಂ ಸುಖಿಂ ಅತ್ತಾನಂ ಪರಿಹರಾಮೀತಿ। ಅಯಮಸ್ಸ ದುತಿಯೋ ಅಸ್ಸಾಸೋ ಅಧಿಗತೋ ಹೋತಿ।>
    text <ಸಚೇ ಖೋ ಪನ ಕರೋತೋ ಕರೀಯತಿ ಪಾಪಂ। ನ ಖೋ ಪನಾಹಂ ಕಸ್ಸಚಿ ಪಾಪಂ ಚೇತೇಮಿ। ಅಕರೋನ್ತಂ ಖೋ ಪನ ಮಂ ಪಾಪಕಮ್ಮಂ ಕುತೋ ದುಕ್ಖಂ ಫುಸಿಸ್ಸತೀತಿ। ಅಯಮಸ್ಸ ತತಿಯೋ ಅಸ್ಸಾಸೋ ಅಧಿಗತೋ ಹೋತಿ।>
    text <ಸಚೇ ಖೋ ಪನ ಕರೋತೋ ನ ಕರೀಯತಿ ಪಾಪಂ। ಅಥಾಹಂ ಉಭಯೇನೇವ ವಿಸುದ್ಧಂ ಅತ್ತಾನಂ ಸಮನುಪಸ್ಸಾಮೀತಿ। ಅಯಮಸ್ಸ ಚತುತ್ಥೋ ಅಸ್ಸಾಸೋ ಅಧಿಗತೋ ಹೋತಿ।>
    text <ಸ ಖೋ ಸೋ। ಭನ್ತೇ। ಅರಿಯಸಾವಕೋ ಏವಂ ಅವೇರಚಿತ್ತೋ ಏವಂ ಅಬ್ಯಾಪಜ್ಝಚಿತ್ತೋ ಏವಂ ಅಸಂಕಿಲಿಟ್ಠಚಿತ್ತೋ ಏವಂ ವಿಸುದ್ಧಚಿತ್ತೋ। ತಸ್ಸ ದಿಟ್ಠೇವ ಧಮ್ಮೇ ಇಮೇ ಚತ್ತಾರೋ ಅಸ್ಸಾಸಾ ಅಧಿಗತಾ ಹೋನ್ತಿ।>
    text <ಅಭಿಕ್ಕನ್ತಂ। ಭನ್ತೇ…ಪೇ॰… ಏತೇ ಮಯಂ। ಭನ್ತೇ। ಭಗವನ್ತಂ ಸರಣಂ ಗಚ್ಛಾಮ ಧಮ್ಮಞ್ಚ ಭಿಕ್ಖುಸಙ್ಘಞ್ಚ। ಉಪಾಸಕೇ ನೋ। ಭನ್ತೇ। ಭಗವಾ ಧಾರೇತು ಅಜ್ಜತಗ್ಗೇ ಪಾಣುಪೇತೇ ಸರಣಂ ಗತೇತಿ। ಪಞ್ಚಮಂ।>
  text <೬॥ ಸಾಳ್ಹಸುತ್ತಂ>
    text <೬೭>, <ಏವಂ ಮೇ ಸುತಂ ಏಕಂ ಸಮಯಂ ಆಯಸ್ಮಾ ನನ್ದಕೋ ಸಾವತ್ಥಿಯಂ ವಿಹರತಿ ಪುಬ್ಬಾರಾಮೇ ಮಿಗಾರಮಾತುಪಾಸಾದೇ। ಅಥ ಖೋ ಸಾಳ್ಹೋ ಚ ಮಿಗಾರನತ್ತಾ ಸಾಣೋ ಚ ಸೇಖುನಿಯನತ್ತಾ ಯೇನಾಯಸ್ಮಾ ನನ್ದಕೋ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಆಯಸ್ಮನ್ತಂ ನನ್ದಕಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿಂಸು। ಏಕಮನ್ತಂ ನಿಸಿನ್ನಂ ಖೋ ಸಾಳ್ಹಂ ಮಿಗಾರನತ್ತಾರಂ ಆಯಸ್ಮಾ ನನ್ದಕೋ ಏತದವೋಚ>
    text <ಏಥ ತುಮ್ಹೇ। ಸಾಳ್ಹಾ। ಮಾ ಅನುಸ್ಸವೇನ। ಮಾ ಪರಮ್ಪರಾಯ। ಮಾ ಇತಿಕಿರಾಯ। ಮಾ ಪಿಟಕಸಮ್ಪದಾನೇನ। ಮಾ ತಕ್ಕಹೇತು। ಮಾ ನಯಹೇತು। ಮಾ ಆಕಾರಪರಿವಿತಕ್ಕೇನ। ಮಾ ದಿಟ್ಠಿನಿಜ್ಝಾನಕ್ಖನ್ತಿಯಾ। ಮಾ ಭಬ್ಬರೂಪತಾಯ। ಮಾ ಸಮಣೋ ನೋ ಗರೂತಿ। ಯದಾ ತುಮ್ಹೇ। ಸಾಳ್ಹಾ। ಅತ್ತನಾವ ಜಾನೇಯ್ಯಾಥ ಇಮೇ ಧಮ್ಮಾ ಅಕುಸಲಾ। ಇಮೇ ಧಮ್ಮಾ ಸಾವಜ್ಜಾ। ಇಮೇ ಧಮ್ಮಾ ವಿಞ್ಞುಗರಹಿತಾ। ಇಮೇ ಧಮ್ಮಾ ಸಮತ್ತಾ ಸಮಾದಿನ್ನಾ ಅಹಿತಾಯ ದುಕ್ಖಾಯ ಸಂವತ್ತನ್ತೀತಿ। ಅಥ ತುಮ್ಹೇ ಸಾಳ್ಹಾ ಪಜಹೇಯ್ಯಾಥ।>
    text <ತಂ ಕಿಂ ಮಞ್ಞಥ। ಸಾಳ್ಹಾ। ಅತ್ಥಿ ಲೋಭೋತಿ॥>
    text <ಏವಂ। ಭನ್ತೇ।>
    text <ಅಭಿಜ್ಝಾತಿ ಖೋ ಅಹಂ। ಸಾಳ್ಹಾ। ಏತಮತ್ಥಂ ವದಾಮಿ। ಲುದ್ಧೋ ಖೋ ಅಯಂ। ಸಾಳ್ಹಾ। ಅಭಿಜ್ಝಾಲು ಪಾಣಮ್ಪಿ ಹನತಿ। ಅದಿನ್ನಮ್ಪಿ ಆದಿಯತಿ। ಪರದಾರಮ್ಪಿ ಗಚ್ಛತಿ। ಮುಸಾಪಿ ಭಣತಿ। ಪರಮ್ಪಿ ತಥತ್ತಾಯ ಸಮಾದಪೇತಿ। ಯಂ ಸ ಹೋತಿ ದೀಘರತ್ತಂ ಅಹಿತಾಯ ದುಕ್ಖಾಯಾತಿ।>
    text <ಏವಂ। ಭನ್ತೇ।>
    text <ತಂ ಕಿಂ ಮಞ್ಞಥ। ಸಾಳ್ಹಾ। ಅತ್ಥಿ ದೋಸೋತಿ॥>
    text <ಏವಂ। ಭನ್ತೇ।>
    text <ಬ್ಯಾಪಾದೋತಿ ಖೋ ಅಹಂ। ಸಾಳ್ಹಾ। ಏತಮತ್ಥಂ ವದಾಮಿ। ದುಟ್ಠೋ ಖೋ ಅಯಂ। ಸಾಳ್ಹಾ। ಬ್ಯಾಪನ್ನಚಿತ್ತೋ ಪಾಣಮ್ಪಿ ಹನತಿ। ಅದಿನ್ನಮ್ಪಿ ಆದಿಯತಿ। ಪರದಾರಮ್ಪಿ ಗಚ್ಛತಿ। ಮುಸಾಪಿ ಭಣತಿ। ಪರಮ್ಪಿ ತಥತ್ತಾಯ ಸಮಾದಪೇತಿ। ಯಂ ಸ ಹೋತಿ ದೀಘರತ್ತಂ ಅಹಿತಾಯ ದುಕ್ಖಾಯಾತಿ।>
    text <ಏವಂ। ಭನ್ತೇ।>
    text <ತಂ ಕಿಂ ಮಞ್ಞಥ। ಸಾಳ್ಹಾ। ಅತ್ಥಿ ಮೋಹೋತಿ॥>
    text <ಏವಂ। ಭನ್ತೇ।>
    text <ಅವಿಜ್ಜಾತಿ ಖೋ ಅಹಂ। ಸಾಳ್ಹಾ। ಏತಮತ್ಥಂ ವದಾಮಿ। ಮೂಳ್ಹೋ ಖೋ ಅಯಂ। ಸಾಳ್ಹಾ। ಅವಿಜ್ಜಾಗತೋ ಪಾಣಮ್ಪಿ ಹನತಿ। ಅದಿನ್ನಮ್ಪಿ ಆದಿಯತಿ। ಪರದಾರಮ್ಪಿ ಗಚ್ಛತಿ। ಮುಸಾಪಿ ಭಣತಿ। ಪರಮ್ಪಿ ತಥತ್ತಾಯ ಸಮಾದಪೇತಿ। ಯಂ ಸ ಹೋತಿ ದೀಘರತ್ತಂ ಅಹಿತಾಯ ದುಕ್ಖಾಯಾತಿ।>
    text <ಏವಂ। ಭನ್ತೇ।>
    text <ತಂ ಕಿಂ ಮಞ್ಞಥ। ಸಾಳ್ಹಾ। ಇಮೇ ಧಮ್ಮಾ ಕುಸಲಾ ವಾ ಅಕುಸಲಾ ವಾತಿ॥>
    text <ಅಕುಸಲಾ। ಭನ್ತೇ।>
    text <ಸಾವಜ್ಜಾ ವಾ ಅನವಜ್ಜಾ ವಾತಿ॥>
    text <ಸಾವಜ್ಜಾ। ಭನ್ತೇ।>
    text <ವಿಞ್ಞುಗರಹಿತಾ ವಾ ವಿಞ್ಞುಪ್ಪಸತ್ಥಾ ವಾತಿ॥>
    text <ವಿಞ್ಞುಗರಹಿತಾ। ಭನ್ತೇ।>
    text <ಸಮತ್ತಾ ಸಮಾದಿನ್ನಾ ಅಹಿತಾಯ ದುಕ್ಖಾಯ ಸಂವತ್ತನ್ತಿ। ನೋ ವಾ॥ ಕಥಂ ವಾ ಏತ್ಥ ಹೋತೀತಿ॥>
    text <ಸಮತ್ತಾ। ಭನ್ತೇ। ಸಮಾದಿನ್ನಾ ಅಹಿತಾಯ ದುಕ್ಖಾಯ ಸಂವತ್ತನ್ತೀತಿ। ಏವಂ ನೋ ಏತ್ಥ ಹೋತೀತಿ।>
    text <ಇತಿ ಖೋ। ಸಾಳ್ಹಾ। ಯಂ ತಂ ಅವೋಚುಮ್ಹಾ ಏಥ ತುಮ್ಹೇ। ಸಾಳ್ಹಾ। ಮಾ ಅನುಸ್ಸವೇನ। ಮಾ ಪರಮ್ಪರಾಯ। ಮಾ ಇತಿಕಿರಾಯ। ಮಾ ಪಿಟಕಸಮ್ಪದಾನೇನ। ಮಾ ತಕ್ಕಹೇತು। ಮಾ ನಯಹೇತು। ಮಾ ಆಕಾರಪರಿವಿತಕ್ಕೇನ। ಮಾ ದಿಟ್ಠಿನಿಜ್ಝಾನಕ್ಖನ್ತಿಯಾ। ಮಾ ಭಬ್ಬರೂಪತಾಯ। ಮಾ ಸಮಣೋ ನೋ ಗರೂತಿ। ಯದಾ ತುಮ್ಹೇ। ಸಾಳ್ಹಾ। ಅತ್ತನಾವ ಜಾನೇಯ್ಯಾಥ ಇಮೇ ಧಮ್ಮಾ ಅಕುಸಲಾ। ಇಮೇ ಧಮ್ಮಾ ಸಾವಜ್ಜಾ। ಇಮೇ ಧಮ್ಮಾ ವಿಞ್ಞುಗರಹಿತಾ। ಇಮೇ ಧಮ್ಮಾ ಸಮತ್ತಾ ಸಮಾದಿನ್ನಾ ಅಹಿತಾಯ ದುಕ್ಖಾಯ ಸಂವತ್ತನ್ತೀತಿ। ಅಥ ತುಮ್ಹೇ। ಸಾಳ್ಹಾ। ಪಜಹೇಯ್ಯಾಥಾತಿ। ಇತಿ ಯಂ ತಂ ವುತ್ತಂ ಇದಮೇತಂ ಪಟಿಚ್ಚ ವುತ್ತಂ।>
    text <ಏಥ ತುಮ್ಹೇ। ಸಾಳ್ಹಾ। ಮಾ ಅನುಸ್ಸವೇನ। ಮಾ ಪರಮ್ಪರಾಯ। ಮಾ ಇತಿಕಿರಾಯ। ಮಾ ಪಿಟಕಸಮ್ಪದಾನೇನ। ಮಾ ತಕ್ಕಹೇತು। ಮಾ ನಯಹೇತು। ಮಾ ಆಕಾರಪರಿವಿತಕ್ಕೇನ। ಮಾ ದಿಟ್ಠಿನಿಜ್ಝಾನಕ್ಖನ್ತಿಯಾ। ಮಾ ಭಬ್ಬರೂಪತಾಯ। ಮಾ ಸಮಣೋ ನೋ ಗರೂತಿ। ಯದಾ ತುಮ್ಹೇ। ಸಾಳ್ಹಾ। ಅತ್ತನಾವ ಜಾನೇಯ್ಯಾಥ ಇಮೇ ಧಮ್ಮಾ ಕುಸಲಾ। ಇಮೇ ಧಮ್ಮಾ ಅನವಜ್ಜಾ। ಇಮೇ ಧಮ್ಮಾ ವಿಞ್ಞುಪ್ಪಸತ್ಥಾ। ಇಮೇ ಧಮ್ಮಾ ಸಮತ್ತಾ ಸಮಾದಿನ್ನಾ ಹಿತಾಯ ಸುಖಾಯ ಸಂವತ್ತನ್ತೀತಿ। ಅಥ ತುಮ್ಹೇ। ಸಾಳ್ಹಾ। ಉಪಸಮ್ಪಜ್ಜ ವಿಹರೇಯ್ಯಾಥ।>
    text <ತಂ ಕಿಂ ಮಞ್ಞಥ। ಸಾಳ್ಹಾ। ಅತ್ಥಿ ಅಲೋಭೋತಿ॥>
    text <ಏವಂ। ಭನ್ತೇ।>
    text <ಅನಭಿಜ್ಝಾತಿ ಖೋ ಅಹಂ। ಸಾಳ್ಹಾ। ಏತಮತ್ಥಂ ವದಾಮಿ। ಅಲುದ್ಧೋ ಖೋ ಅಯಂ। ಸಾಳ್ಹಾ। ಅನಭಿಜ್ಝಾಲು ನೇವ ಪಾಣಂ ಹನತಿ। ನ ಅದಿನ್ನಂ ಆದಿಯತಿ। ನ ಪರದಾರಂ ಗಚ್ಛತಿ। ನ ಮುಸಾ ಭಣತಿ। ಪರಮ್ಪಿ ನ ತಥತ್ತಾಯ ಸಮಾದಪೇತಿ। ಯಂ ಸ ಹೋತಿ ದೀಘರತ್ತಂ ಹಿತಾಯ ಸುಖಾಯಾತಿ।>
    text <ಏವಂ। ಭನ್ತೇ।>
    text <ತಂ ಕಿಂ ಮಞ್ಞಥ। ಸಾಳ್ಹಾ। ಅತ್ಥಿ ಅದೋಸೋತಿ॥>
    text <ಏವಂ। ಭನ್ತೇ।>
    text <ಅಬ್ಯಾಪಾದೋತಿ ಖೋ ಅಹಂ। ಸಾಳ್ಹಾ। ಏತಮತ್ಥಂ ವದಾಮಿ। ಅದುಟ್ಠೋ ಖೋ ಅಯಂ। ಸಾಳ್ಹಾ। ಅಬ್ಯಾಪನ್ನಚಿತ್ತೋ ನೇವ ಪಾಣಂ ಹನತಿ। ನ ಅದಿನ್ನಂ ಆದಿಯತಿ। ನ ಪರದಾರಂ ಗಚ್ಛತಿ। ನ ಮುಸಾ ಭಣತಿ। ಪರಮ್ಪಿ ನ ತಥತ್ತಾಯ ಸಮಾದಪೇತಿ। ಯಂ ಸ ಹೋತಿ ದೀಘರತ್ತಂ ಹಿತಾಯ ಸುಖಾಯಾತಿ।>
    text <ಏವಂ। ಭನ್ತೇ।>
    text <ತಂ ಕಿಂ ಮಞ್ಞಥ। ಸಾಳ್ಹಾ। ಅತ್ಥಿ ಅಮೋಹೋತಿ॥>
    text <ಏವಂ। ಭನ್ತೇ।>
    text <ವಿಜ್ಜಾತಿ ಖೋ ಅಹಂ। ಸಾಳ್ಹಾ। ಏತಮತ್ಥಂ ವದಾಮಿ। ಅಮೂಳ್ಹೋ ಖೋ ಅಯಂ। ಸಾಳ್ಹಾ। ವಿಜ್ಜಾಗತೋ ನೇವ ಪಾಣಂ ಹನತಿ। ನ ಅದಿನ್ನಂ ಆದಿಯತಿ। ನ ಪರದಾರಂ ಗಚ್ಛತಿ। ನ ಮುಸಾ ಭಣತಿ। ಪರಮ್ಪಿ ನ ತಥತ್ತಾಯ ಸಮಾದಪೇತಿ। ಯಂ ಸ ಹೋತಿ ದೀಘರತ್ತಂ ಹಿತಾಯ ಸುಖಾಯಾತಿ।>
    text <ಏವಂ। ಭನ್ತೇ।>
    text <ತಂ ಕಿಂ ಮಞ್ಞಥ। ಸಾಳ್ಹಾ। ಇಮೇ ಧಮ್ಮಾ ಕುಸಲಾ ವಾ ಅಕುಸಲಾ ವಾತಿ॥>
    text <ಕುಸಲಾ। ಭನ್ತೇ।>
    text <ಸಾವಜ್ಜಾ ವಾ ಅನವಜ್ಜಾ ವಾತಿ॥>
    text <ಅನವಜ್ಜಾ। ಭನ್ತೇ।>
    text <ವಿಞ್ಞುಗರಹಿತಾ ವಾ ವಿಞ್ಞುಪ್ಪಸತ್ಥಾ ವಾತಿ॥>
    text <ವಿಞ್ಞುಪ್ಪಸತ್ಥಾ। ಭನ್ತೇ।>
    text <ಸಮತ್ತಾ ಸಮಾದಿನ್ನಾ ಹಿತಾಯ ಸುಖಾಯ ಸಂವತ್ತನ್ತಿ। ನೋ ವಾ॥ ಕಥಂ ವಾ ಏತ್ಥ ಹೋತೀತಿ॥>
    text <ಸಮತ್ತಾ। ಭನ್ತೇ। ಸಮಾದಿನ್ನಾ ಹಿತಾಯ ಸುಖಾಯ ಸಂವತ್ತನ್ತೀತಿ। ಏವಂ ನೋ ಏತ್ಥ ಹೋತೀತಿ।>
    text <ಇತಿ ಖೋ। ಸಾಳ್ಹಾ। ಯಂ ತಂ ಅವೋಚುಮ್ಹಾ ಏಥ ತುಮ್ಹೇ। ಸಾಳ್ಹಾ। ಮಾ ಅನುಸ್ಸವೇನ। ಮಾ ಪರಮ್ಪರಾಯ। ಮಾ ಇತಿಕಿರಾಯ। ಮಾ ಪಿಟಕಸಮ್ಪದಾನೇನ। ಮಾ ತಕ್ಕಹೇತು। ಮಾ ನಯಹೇತು। ಮಾ ಆಕಾರಪರಿವಿತಕ್ಕೇನ। ಮಾ ದಿಟ್ಠಿನಿಜ್ಝಾನಕ್ಖನ್ತಿಯಾ। ಮಾ ಭಬ್ಬರೂಪತಾಯ। ಮಾ ಸಮಣೋ ನೋ ಗರೂತಿ। ಯದಾ ತುಮ್ಹೇ। ಸಾಳ್ಹಾ। ಅತ್ತನಾವ ಜಾನೇಯ್ಯಾಥ ಇಮೇ ಧಮ್ಮಾ ಕುಸಲಾ। ಇಮೇ ಧಮ್ಮಾ ಅನವಜ್ಜಾ। ಇಮೇ ಧಮ್ಮಾ ವಿಞ್ಞುಪ್ಪಸತ್ಥಾ। ಇಮೇ ಧಮ್ಮಾ ಸಮತ್ತಾ ಸಮಾದಿನ್ನಾ ದೀಘರತ್ತಂ ಹಿತಾಯ ಸುಖಾಯ ಸಂವತ್ತನ್ತೀತಿ। ಅಥ ತುಮ್ಹೇ। ಸಾಳ್ಹಾ। ಉಪಸಮ್ಪಜ್ಜ ವಿಹರೇಯ್ಯಾಥಾತಿ। ಇತಿ ಯಂ ತಂ ವುತ್ತಂ ಇದಮೇತಂ ಪಟಿಚ್ಚ ವುತ್ತಂ।>
    text <ಸ ಖೋ ಸೋ। ಸಾಳ್ಹಾ। ಅರಿಯಸಾವಕೋ ಏವಂ ವಿಗತಾಭಿಜ್ಝೋ ವಿಗತಬ್ಯಾಪಾದೋ ಅಸಮ್ಮೂಳ್ಹೋ ಸಮ್ಪಜಾನೋ ಪತಿಸ್ಸತೋ ಮೇತ್ತಾಸಹಗತೇನ ಚೇತಸಾ…ಪೇ॰… ಕರುಣಾ…ಪೇ॰… ಮುದಿತಾ…ಪೇ॰… ಉಪೇಕ್ಖಾಸಹಗತೇನ ಚೇತಸಾ ಏಕಂ ದಿಸಂ ಫರಿತ್ವಾ ವಿಹರತಿ। ತಥಾ ದುತಿಯಂ। ತಥಾ ತತಿಯಂ। ತಥಾ ಚತುತ್ಥಂ। ಇತಿ ಉದ್ಧಮಧೋ ತಿರಿಯಂ ಸಬ್ಬಧಿ ಸಬ್ಬತ್ತತಾಯ ಸಬ್ಬಾವನ್ತಂ ಲೋಕಂ ಉಪೇಕ್ಖಾಸಹಗತೇನ ಚೇತಸಾ ವಿಪುಲೇನ ಮಹಗ್ಗತೇನ ಅಪ್ಪಮಾಣೇನ ಅವೇರೇನ ಅಬ್ಯಾಪಜ್ಝೇನ ಫರಿತ್ವಾ ವಿಹರತಿ। ಸೋ ಏವಂ ಪಜಾನಾತಿ ಅತ್ಥಿ ಇದಂ। ಅತ್ಥಿ ಹೀನಂ। ಅತ್ಥಿ ಪಣೀತಂ। ಅತ್ಥಿ ಇಮಸ್ಸ ಸಞ್ಞಾಗತಸ್ಸ ಉತ್ತರಿ ನಿಸ್ಸರಣನ್ತಿ। ತಸ್ಸ ಏವಂ ಜಾನತೋ ಏವಂ ಪಸ್ಸತೋ ಕಾಮಾಸವಾಪಿ ಚಿತ್ತಂ ವಿಮುಚ್ಚತಿ। ಭವಾಸವಾಪಿ ಚಿತ್ತಂ ವಿಮುಚ್ಚತಿ। ಅವಿಜ್ಜಾಸವಾಪಿ ಚಿತ್ತಂ ವಿಮುಚ್ಚತಿ। ವಿಮುತ್ತಸ್ಮಿಂ ವಿಮುತ್ತಮಿತಿ ಞಾಣಂ ಹೋತಿ। ಖೀಣಾ ಜಾತಿ। ವುಸಿತಂ ಬ್ರಹ್ಮಚರಿಯಂ। ಕತಂ ಕರಣೀಯಂ। ನಾಪರಂ ಇತ್ಥತ್ತಾಯಾತಿ ಪಜಾನಾತಿ।>
    text <ಸೋ ಏವಂ ಪಜಾನಾತಿ ಅಹು ಪುಬ್ಬೇ ಲೋಭೋ। ತದಹು ಅಕುಸಲಂ। ಸೋ ಏತರಹಿ ನತ್ಥಿ। ಇಚ್ಚೇತಂ ಕುಸಲಂ। ಅಹು ಪುಬ್ಬೇ ದೋಸೋ…ಪೇ॰… ಅಹು ಪುಬ್ಬೇ ಮೋಹೋ। ತದಹು ಅಕುಸಲಂ। ಸೋ ಏತರಹಿ ನತ್ಥಿ। ಇಚ್ಚೇತಂ ಕುಸಲನ್ತಿ। ಸೋ ದಿಟ್ಠೇವ ಧಮ್ಮೇ ನಿಚ್ಛಾತೋ ನಿಬ್ಬುತೋ ಸೀತಿಭೂತೋ ಸುಖಪ್ಪಟಿಸಂವೇದೀ ಬ್ರಹ್ಮಭೂತೇನ ಅತ್ತನಾ ವಿಹರತೀತಿ। ಛಟ್ಠಂ।>
  text <೭॥ ಕಥಾವತ್ಥುಸುತ್ತಂ>
    text <೬೮>, <ತೀಣಿಮಾನಿ। ಭಿಕ್ಖವೇ। ಕಥಾವತ್ಥೂನಿ। ಕತಮಾನಿ ತೀಣಿ॥ ಅತೀತಂ ವಾ। ಭಿಕ್ಖವೇ। ಅದ್ಧಾನಂ ಆರಬ್ಭ ಕಥಂ ಕಥೇಯ್ಯ ಏವಂ ಅಹೋಸಿ ಅತೀತಮದ್ಧಾನನ್ತಿ। ಅನಾಗತಂ ವಾ। ಭಿಕ್ಖವೇ। ಅದ್ಧಾನಂ ಆರಬ್ಭ ಕಥಂ ಕಥೇಯ್ಯ ಏವಂ ಭವಿಸ್ಸತಿ ಅನಾಗತಮದ್ಧಾನನ್ತಿ। ಏತರಹಿ ವಾ। ಭಿಕ್ಖವೇ। ಪಚ್ಚುಪ್ಪನ್ನಂ ಅದ್ಧಾನಂ ಆರಬ್ಭ ಕಥಂ ಕಥೇಯ್ಯ ಏವಂ ಹೋತಿ ಏತರಹಿ ಪಚ್ಚುಪ್ಪನ್ನಮದ್ಧಾನನ್ತಿ।>
    text <ಕಥಾಸಮ್ಪಯೋಗೇನ। ಭಿಕ್ಖವೇ। ಪುಗ್ಗಲೋ ವೇದಿತಬ್ಬೋ ಯದಿ ವಾ ಕಚ್ಛೋ ಯದಿ ವಾ ಅಕಚ್ಛೋತಿ। ಸಚಾಯಂ। ಭಿಕ್ಖವೇ। ಪುಗ್ಗಲೋ ಪಞ್ಹಂ ಪುಟ್ಠೋ ಸಮಾನೋ ಏಕಂಸಬ್ಯಾಕರಣೀಯಂ ಪಞ್ಹಂ ನ ಏಕಂಸೇನ ಬ್ಯಾಕರೋತಿ। ವಿಭಜ್ಜಬ್ಯಾಕರಣೀಯಂ ಪಞ್ಹಂ ನ ವಿಭಜ್ಜ ಬ್ಯಾಕರೋತಿ। ಪಟಿಪುಚ್ಛಾಬ್ಯಾಕರಣೀಯಂ ಪಞ್ಹಂ ನ ಪಟಿಪುಚ್ಛಾ ಬ್ಯಾಕರೋತಿ। ಠಪನೀಯಂ ಪಞ್ಹಂ ನ ಠಪೇತಿ। ಏವಂ ಸನ್ತಾಯಂ। ಭಿಕ್ಖವೇ। ಪುಗ್ಗಲೋ ಅಕಚ್ಛೋ ಹೋತಿ। ಸಚೇ ಪನಾಯಂ। ಭಿಕ್ಖವೇ। ಪುಗ್ಗಲೋ ಪಞ್ಹಂ ಪುಟ್ಠೋ ಸಮಾನೋ ಏಕಂಸಬ್ಯಾಕರಣೀಯಂ ಪಞ್ಹಂ ಏಕಂಸೇನ ಬ್ಯಾಕರೋತಿ। ವಿಭಜ್ಜಬ್ಯಾಕರಣೀಯಂ ಪಞ್ಹಂ ವಿಭಜ್ಜ ಬ್ಯಾಕರೋತಿ। ಪಟಿಪುಚ್ಛಾಬ್ಯಾಕರಣೀಯಂ ಪಞ್ಹಂ ಪಟಿಪುಚ್ಛಾ ಬ್ಯಾಕರೋತಿ। ಠಪನೀಯಂ ಪಞ್ಹಂ ಠಪೇತಿ। ಏವಂ ಸನ್ತಾಯಂ। ಭಿಕ್ಖವೇ। ಪುಗ್ಗಲೋ ಕಚ್ಛೋ ಹೋತಿ।>
    text <ಕಥಾಸಮ್ಪಯೋಗೇನ। ಭಿಕ್ಖವೇ। ಪುಗ್ಗಲೋ ವೇದಿತಬ್ಬೋ ಯದಿ ವಾ ಕಚ್ಛೋ ಯದಿ ವಾ ಅಕಚ್ಛೋತಿ। ಸಚಾಯಂ। ಭಿಕ್ಖವೇ। ಪುಗ್ಗಲೋ ಪಞ್ಹಂ ಪುಟ್ಠೋ ಸಮಾನೋ ಠಾನಾಠಾನೇ ನ ಸಣ್ಠಾತಿ ಪರಿಕಪ್ಪೇ ನ ಸಣ್ಠಾತಿ ಅಞ್ಞಾತವಾದೇ ನ ಸಣ್ಠಾತಿ ಪಟಿಪದಾಯ ನ ಸಣ್ಠಾತಿ। ಏವಂ ಸನ್ತಾಯಂ। ಭಿಕ್ಖವೇ। ಪುಗ್ಗಲೋ ಅಕಚ್ಛೋ ಹೋತಿ। ಸಚೇ ಪನಾಯಂ। ಭಿಕ್ಖವೇ। ಪುಗ್ಗಲೋ ಪಞ್ಹಂ ಪುಟ್ಠೋ ಸಮಾನೋ ಠಾನಾಠಾನೇ ಸಣ್ಠಾತಿ ಪರಿಕಪ್ಪೇ ಸಣ್ಠಾತಿ ಅಞ್ಞಾತವಾದೇ ಸಣ್ಠಾತಿ ಪಟಿಪದಾಯ ಸಣ್ಠಾತಿ। ಏವಂ ಸನ್ತಾಯಂ। ಭಿಕ್ಖವೇ। ಪುಗ್ಗಲೋ ಕಚ್ಛೋ ಹೋತಿ।>
    text <ಕಥಾಸಮ್ಪಯೋಗೇನ। ಭಿಕ್ಖವೇ। ಪುಗ್ಗಲೋ ವೇದಿತಬ್ಬೋ ಯದಿ ವಾ ಕಚ್ಛೋ ಯದಿ ವಾ ಅಕಚ್ಛೋತಿ। ಸಚಾಯಂ। ಭಿಕ್ಖವೇ। ಪುಗ್ಗಲೋ ಪಞ್ಹಂ ಪುಟ್ಠೋ ಸಮಾನೋ ಅಞ್ಞೇನಞ್ಞಂ ಪಟಿಚರತಿ। ಬಹಿದ್ಧಾ ಕಥಂ ಅಪನಾಮೇತಿ। ಕೋಪಞ್ಚ ದೋಸಞ್ಚ ಅಪ್ಪಚ್ಚಯಞ್ಚ ಪಾತುಕರೋತಿ। ಏವಂ ಸನ್ತಾಯಂ। ಭಿಕ್ಖವೇ। ಪುಗ್ಗಲೋ ಅಕಚ್ಛೋ ಹೋತಿ। ಸಚೇ ಪನಾಯಂ। ಭಿಕ್ಖವೇ। ಪುಗ್ಗಲೋ ಪಞ್ಹಂ ಪುಟ್ಠೋ ಸಮಾನೋ ನ ಅಞ್ಞೇನಞ್ಞಂ ಪಟಿಚರತಿ ನ ಬಹಿದ್ಧಾ ಕಥಂ ಅಪನಾಮೇತಿ। ನ ಕೋಪಞ್ಚ ದೋಸಞ್ಚ ಅಪ್ಪಚ್ಚಯಞ್ಚ ಪಾತುಕರೋತಿ। ಏವಂ ಸನ್ತಾಯಂ। ಭಿಕ್ಖವೇ। ಪುಗ್ಗಲೋ ಕಚ್ಛೋ ಹೋತಿ।>
    text <ಕಥಾಸಮ್ಪಯೋಗೇನ। ಭಿಕ್ಖವೇ। ಪುಗ್ಗಲೋ ವೇದಿತಬ್ಬೋ ಯದಿ ವಾ ಕಚ್ಛೋ ಯದಿ ವಾ ಅಕಚ್ಛೋತಿ। ಸಚಾಯಂ। ಭಿಕ್ಖವೇ। ಪುಗ್ಗಲೋ ಪಞ್ಹಂ ಪುಟ್ಠೋ ಸಮಾನೋ ಅಭಿಹರತಿ ಅಭಿಮದ್ದತಿ ಅನುಪಜಗ್ಘತಿ ಖಲಿತಂ ಗಣ್ಹಾತಿ। ಏವಂ ಸನ್ತಾಯಂ। ಭಿಕ್ಖವೇ। ಪುಗ್ಗಲೋ ಅಕಚ್ಛೋ ಹೋತಿ। ಸಚೇ ಪನಾಯಂ। ಭಿಕ್ಖವೇ। ಪುಗ್ಗಲೋ ಪಞ್ಹಂ ಪುಟ್ಠೋ ಸಮಾನೋ ನಾಭಿಹರತಿ ನಾಭಿಮದ್ದತಿ ನ ಅನುಪಜಗ್ಘತಿ ನ ಖಲಿತಂ ಗಣ್ಹಾತಿ। ಏವಂ ಸನ್ತಾಯಂ। ಭಿಕ್ಖವೇ। ಪುಗ್ಗಲೋ ಕಚ್ಛೋ ಹೋತಿ।>
    text <ಕಥಾಸಮ್ಪಯೋಗೇನ। ಭಿಕ್ಖವೇ। ಪುಗ್ಗಲೋ ವೇದಿತಬ್ಬೋ ಯದಿ ವಾ ಸಉಪನಿಸೋ ಯದಿ ವಾ ಅನುಪನಿಸೋತಿ। ಅನೋಹಿತಸೋತೋ। ಭಿಕ್ಖವೇ। ಅನುಪನಿಸೋ ಹೋತಿ। ಓಹಿತಸೋತೋ ಸಉಪನಿಸೋ ಹೋತಿ। ಸೋ ಸಉಪನಿಸೋ ಸಮಾನೋ ಅಭಿಜಾನಾತಿ ಏಕಂ ಧಮ್ಮಂ। ಪರಿಜಾನಾತಿ ಏಕಂ ಧಮ್ಮಂ। ಪಜಹತಿ ಏಕಂ ಧಮ್ಮಂ। ಸಚ್ಛಿಕರೋತಿ ಏಕಂ ಧಮ್ಮಂ। ಸೋ ಅಭಿಜಾನನ್ತೋ ಏಕಂ ಧಮ್ಮಂ। ಪರಿಜಾನನ್ತೋ ಏಕಂ ಧಮ್ಮಂ। ಪಜಹನ್ತೋ ಏಕಂ ಧಮ್ಮಂ। ಸಚ್ಛಿಕರೋನ್ತೋ ಏಕಂ ಧಮ್ಮಂ ಸಮ್ಮಾವಿಮುತ್ತಿಂ ಫುಸತಿ। ಏತದತ್ಥಾ। ಭಿಕ್ಖವೇ। ಕಥಾ। ಏತದತ್ಥಾ ಮನ್ತನಾ। ಏತದತ್ಥಾ ಉಪನಿಸಾ। ಏತದತ್ಥಂ ಸೋತಾವಧಾನಂ। ಯದಿದಂ ಅನುಪಾದಾ ಚಿತ್ತಸ್ಸ ವಿಮೋಕ್ಖೋತಿ।>
    block
      text <ಯೇ ವಿರುದ್ಧಾ ಸಲ್ಲಪನ್ತಿ। ವಿನಿವಿಟ್ಠಾ ಸಮುಸ್ಸಿತಾ।>
      text <ಅನರಿಯಗುಣಮಾಸಜ್ಜ। ಅಞ್ಞೋಞ್ಞವಿವರೇಸಿನೋ॥>
      text <ದುಬ್ಭಾಸಿತಂ ವಿಕ್ಖಲಿತಂ। ಸಮ್ಪಮೋಹಂ ಪರಾಜಯಂ।>
      text <ಅಞ್ಞೋಞ್ಞಸ್ಸಾಭಿನನ್ದನ್ತಿ। ತದರಿಯೋ ಕಥನಾಚರೇ॥>
      text <ಸಚೇ ಚಸ್ಸ ಕಥಾಕಾಮೋ। ಕಾಲಮಞ್ಞಾಯ ಪಣ್ಡಿತೋ।>
      text <ಧಮ್ಮಟ್ಠಪಟಿಸಂಯುತ್ತಾ। ಯಾ ಅರಿಯಚರಿತಾ ಕಥಾ॥>
      text <ತಂ ಕಥಂ ಕಥಯೇ ಧೀರೋ। ಅವಿರುದ್ಧೋ ಅನುಸ್ಸಿತೋ।>
      text <ಅನುನ್ನತೇನ ಮನಸಾ। ಅಪಳಾಸೋ ಅಸಾಹಸೋ॥>
      text <ಅನುಸೂಯಾಯಮಾನೋ ಸೋ। ಸಮ್ಮದಞ್ಞಾಯ ಭಾಸತಿ।>
      text <ಸುಭಾಸಿತಂ ಅನುಮೋದೇಯ್ಯ। ದುಬ್ಭಟ್ಠೇ ನಾಪಸಾದಯೇ॥>
      text <ಉಪಾರಮ್ಭಂ ನ ಸಿಕ್ಖೇಯ್ಯ। ಖಲಿತಞ್ಚ ನ ಗಾಹಯೇ।>
      text <ನಾಭಿಹರೇ ನಾಭಿಮದ್ದೇ। ನ ವಾಚಂ ಪಯುತಂ ಭಣೇ॥>
      text <ಅಞ್ಞಾತತ್ಥಂ ಪಸಾದತ್ಥಂ। ಸತಂ ವೇ ಹೋತಿ ಮನ್ತನಾ।>
      text <ಏವಂ ಖೋ ಅರಿಯಾ ಮನ್ತೇನ್ತಿ। ಏಸಾ ಅರಿಯಾನ ಮನ್ತನಾ।>
      text <ಏತದಞ್ಞಾಯ ಮೇಧಾವೀ। ನ ಸಮುಸ್ಸೇಯ್ಯ ಮನ್ತಯೇತಿ॥ ಸತ್ತಮಂ।>
      text <ಪಾಣಂ ನ ಹಞ್ಞೇ ನ ಚದಿನ್ನಮಾದಿಯೇ।>
      text <ಮುಸಾ ನ ಭಾಸೇ ನ ಚ ಮಜ್ಜಪೋ ಸಿಯಾ।>
      text <ಅಬ್ರಹ್ಮಚರಿಯಾ ವಿರಮೇಯ್ಯ ಮೇಥುನಾ।>
      text <ರತ್ತಿಂ ನ ಭುಞ್ಜೇಯ್ಯ ವಿಕಾಲಭೋಜನಂ॥>
      text <ಮಾಲಂ ನ ಧಾರೇ ನ ಚ ಗನ್ಧಮಾಚರೇ।>
      text <ಮಞ್ಚೇ ಛಮಾಯಂ ವ ಸಯೇಥ ಸನ್ಥತೇ।>
      text <ಏತಞ್ಹಿ ಅಟ್ಠಙ್ಗಿಕಮಾಹುಪೋಸಥಂ।>
      text <ಬುದ್ಧೇನ ದುಕ್ಖನ್ತಗುನಾ ಪಕಾಸಿತಂ॥>
      text <ಚನ್ದೋ ಚ ಸೂರಿಯೋ ಚ ಉಭೋ ಸುದಸ್ಸನಾ।>
      text <ಓಭಾಸಯಂ ಅನುಪರಿಯನ್ತಿ ಯಾವತಾ।>
      text <ತಮೋನುದಾ ತೇ ಪನ ಅನ್ತಲಿಕ್ಖಗಾ।>
      text <ನಭೇ ಪಭಾಸನ್ತಿ ದಿಸಾವಿರೋಚನಾ॥>
      text <ಏತಸ್ಮಿಂ ಯಂ ವಿಜ್ಜತಿ ಅನ್ತರೇ ಧನಂ।>
      text <ಮುತ್ತಾ ಮಣಿ ವೇಳುರಿಯಞ್ಚ ಭದ್ದಕಂ।>
      text <ಸಿಙ್ಗೀ ಸುವಣ್ಣಂ ಅಥ ವಾಪಿ ಕಞ್ಚನಂ।>
      text <ಯಂ ಜಾತರೂಪಂ ಹಟಕನ್ತಿ ವುಚ್ಚತಿ॥>
      text <ಅಟ್ಠಙ್ಗುಪೇತಸ್ಸ ಉಪೋಸಥಸ್ಸ।>
      text <ಕಲಮ್ಪಿ ತೇ ನಾನುಭವನ್ತಿ ಸೋಳಸಿಂ।>
      text <ಚನ್ದಪ್ಪಭಾ ತಾರಗಣಾ ಚ ಸಬ್ಬೇ॥>
      text <ತಸ್ಮಾ ಹಿ ನಾರೀ ಚ ನರೋ ಚ ಸೀಲವಾ।>
      text <ಅಟ್ಠಙ್ಗುಪೇತಂ ಉಪವಸ್ಸುಪೋಸಥಂ।>
      text <ಪುಞ್ಞಾನಿ ಕತ್ವಾನ ಸುಖುದ್ರಯಾನಿ।>
      text <ಅನಿನ್ದಿತಾ ಸಗ್ಗಮುಪೇನ್ತಿ ಠಾನನ್ತಿ॥ ದಸಮಂ।>
      text <ತಿತ್ಥಭಯಞ್ಚ ವೇನಾಗೋ। ಸರಭೋ ಕೇಸಮುತ್ತಿಯಾ।>
      text <ಸಾಳ್ಹೋ ಚಾಪಿ ಕಥಾವತ್ಥು। ತಿತ್ಥಿಯಮೂಲುಪೋಸಥೋತಿ॥>
  text <೮॥ ಅಞ್ಞತಿತ್ಥಿಯಸುತ್ತಂ>
    text <೬೯>, <ಸಚೇ। ಭಿಕ್ಖವೇ। ಅಞ್ಞತಿತ್ಥಿಯಾ ಪರಿಬ್ಬಾಜಕಾ ಏವಂ ಪುಚ್ಛೇಯ್ಯುಂ ತಯೋಮೇ। ಆವುಸೋ। ಧಮ್ಮಾ। ಕತಮೇ ತಯೋ॥ ರಾಗೋ। ದೋಸೋ। ಮೋಹೋ ಇಮೇ ಖೋ। ಆವುಸೋ। ತಯೋ ಧಮ್ಮಾ। ಇಮೇಸಂ। ಆವುಸೋ। ತಿಣ್ಣಂ ಧಮ್ಮಾನಂ ಕೋ ವಿಸೇಸೋ ಕೋ ಅಧಿಪ್ಪಯಾಸೋ ಕಿಂ ನಾನಾಕರಣನ್ತಿ॥ ಏವಂ ಪುಟ್ಠಾ ತುಮ್ಹೇ। ಭಿಕ್ಖವೇ। ತೇಸಂ ಅಞ್ಞತಿತ್ಥಿಯಾನಂ ಪರಿಬ್ಬಾಜಕಾನಂ ಕಿನ್ತಿ ಬ್ಯಾಕರೇಯ್ಯಾಥಾತಿ॥ ಭಗವಂಮೂಲಕಾ ನೋ। ಭನ್ತೇ। ಧಮ್ಮಾ ಭಗವಂನೇತ್ತಿಕಾ ಭಗವಂಪಟಿಸರಣಾ। ಸಾಧು ವತ। ಭನ್ತೇ। ಭಗವನ್ತಂಯೇವ ಪಟಿಭಾತು ಏತಸ್ಸ ಭಾಸಿತಸ್ಸ ಅತ್ಥೋ। ಭಗವತೋ ಸುತ್ವಾ ಭಿಕ್ಖೂ ಧಾರೇಸ್ಸನ್ತೀತಿ। ತೇನ ಹಿ। ಭಿಕ್ಖವೇ। ಸುಣಾಥ। ಸಾಧುಕಂ ಮನಸಿ ಕರೋಥ। ಭಾಸಿಸ್ಸಾಮೀತಿ। ಏವಂ। ಭನ್ತೇತಿ ಖೋ ತೇ ಭಿಕ್ಖೂ ಭಗವತೋ ಪಚ್ಚಸ್ಸೋಸುಂ। ಭಗವಾ ಏತದವೋಚ>
    text <ಸಚೇ। ಭಿಕ್ಖವೇ। ಅಞ್ಞತಿತ್ಥಿಯಾ ಪರಿಬ್ಬಾಜಕಾ ಏವಂ ಪುಚ್ಛೇಯ್ಯುಂ ತಯೋಮೇ। ಆವುಸೋ। ಧಮ್ಮಾ। ಕತಮೇ ತಯೋ॥ ರಾಗೋ। ದೋಸೋ। ಮೋಹೋ ಇಮೇ ಖೋ। ಆವುಸೋ। ತಯೋ ಧಮ್ಮಾ। ಇಮೇಸಂ। ಆವುಸೋ। ತಿಣ್ಣಂ ಧಮ್ಮಾನಂ ಕೋ ವಿಸೇಸೋ ಕೋ ಅಧಿಪ್ಪಯಾಸೋ ಕಿಂ ನಾನಾಕರಣನ್ತಿ॥ ಏವಂ ಪುಟ್ಠಾ ತುಮ್ಹೇ। ಭಿಕ್ಖವೇ। ತೇಸಂ ಅಞ್ಞತಿತ್ಥಿಯಾನಂ ಪರಿಬ್ಬಾಜಕಾನಂ ಏವಂ ಬ್ಯಾಕರೇಯ್ಯಾಥ ರಾಗೋ ಖೋ। ಆವುಸೋ। ಅಪ್ಪಸಾವಜ್ಜೋ ದನ್ಧವಿರಾಗೀ। ದೋಸೋ ಮಹಾಸಾವಜ್ಜೋ ಖಿಪ್ಪವಿರಾಗೀ। ಮೋಹೋ ಮಹಾಸಾವಜ್ಜೋ ದನ್ಧವಿರಾಗೀ ತಿ।>
    text <ಕೋ ಪನಾವುಸೋ। ಹೇತು ಕೋ ಪಚ್ಚಯೋ ಯೇನ ಅನುಪ್ಪನ್ನೋ ವಾ ರಾಗೋ ಉಪ್ಪಜ್ಜತಿ ಉಪ್ಪನ್ನೋ ವಾ ರಾಗೋ ಭಿಯ್ಯೋಭಾವಾಯ ವೇಪುಲ್ಲಾಯ ಸಂವತ್ತತೀತಿ॥ ಸುಭನಿಮಿತ್ತನ್ತಿಸ್ಸ ವಚನೀಯಂ। ತಸ್ಸ ಸುಭನಿಮಿತ್ತಂ ಅಯೋನಿಸೋ ಮನಸಿ ಕರೋತೋ ಅನುಪ್ಪನ್ನೋ ವಾ ರಾಗೋ ಉಪ್ಪಜ್ಜತಿ ಉಪ್ಪನ್ನೋ ವಾ ರಾಗೋ ಭಿಯ್ಯೋಭಾವಾಯ ವೇಪುಲ್ಲಾಯ ಸಂವತ್ತತಿ। ಅಯಂ ಖೋ। ಆವುಸೋ। ಹೇತು ಅಯಂ ಪಚ್ಚಯೋ ಯೇನ ಅನುಪ್ಪನ್ನೋ ವಾ ರಾಗೋ ಉಪ್ಪಜ್ಜತಿ ಉಪ್ಪನ್ನೋ ವಾ ರಾಗೋ ಭಿಯ್ಯೋಭಾವಾಯ ವೇಪುಲ್ಲಾಯ ಸಂವತ್ತತೀತಿ।>
    text <ಕೋ ಪನಾವುಸೋ। ಹೇತು ಕೋ ಪಚ್ಚಯೋ ಯೇನ ಅನುಪ್ಪನ್ನೋ ವಾ ದೋಸೋ ಉಪ್ಪಜ್ಜತಿ ಉಪ್ಪನ್ನೋ ವಾ ದೋಸೋ ಭಿಯ್ಯೋಭಾವಾಯ ವೇಪುಲ್ಲಾಯ ಸಂವತ್ತತೀತಿ॥ ಪಟಿಘನಿಮಿತ್ತಂ ತಿಸ್ಸ ವಚನೀಯಂ। ತಸ್ಸ ಪಟಿಘನಿಮಿತ್ತಂ ಅಯೋನಿಸೋ ಮನಸಿ ಕರೋತೋ ಅನುಪ್ಪನ್ನೋ ವಾ ದೋಸೋ ಉಪ್ಪಜ್ಜತಿ ಉಪ್ಪನ್ನೋ ವಾ ದೋಸೋ ಭಿಯ್ಯೋಭಾವಾಯ ವೇಪುಲ್ಲಾಯ ಸಂವತ್ತತಿ। ಅಯಂ ಖೋ। ಆವುಸೋ। ಹೇತು ಅಯಂ ಪಚ್ಚಯೋ ಯೇನ ಅನುಪ್ಪನ್ನೋ ವಾ ದೋಸೋ ಉಪ್ಪಜ್ಜತಿ ಉಪ್ಪನ್ನೋ ವಾ ದೋಸೋ ಭಿಯ್ಯೋಭಾವಾಯ ವೇಪುಲ್ಲಾಯ ಸಂವತ್ತತೀತಿ।>
    text <ಕೋ ಪನಾವುಸೋ। ಹೇತು ಕೋ ಪಚ್ಚಯೋ ಯೇನ ಅನುಪ್ಪನ್ನೋ ವಾ ಮೋಹೋ ಉಪ್ಪಜ್ಜತಿ ಉಪ್ಪನ್ನೋ ವಾ ಮೋಹೋ ಭಿಯ್ಯೋಭಾವಾಯ ವೇಪುಲ್ಲಾಯ ಸಂವತ್ತತೀತಿ॥ ಅಯೋನಿಸೋ ಮನಸಿಕಾರೋ ತಿಸ್ಸ ವಚನೀಯಂ। ತಸ್ಸ ಅಯೋನಿಸೋ ಮನಸಿ ಕರೋತೋ ಅನುಪ್ಪನ್ನೋ ವಾ ಮೋಹೋ ಉಪ್ಪಜ್ಜತಿ ಉಪ್ಪನ್ನೋ ವಾ ಮೋಹೋ ಭಿಯ್ಯೋಭಾವಾಯ ವೇಪುಲ್ಲಾಯ ಸಂವತ್ತತಿ। ಅಯಂ ಖೋ। ಆವುಸೋ। ಹೇತು ಅಯಂ ಪಚ್ಚಯೋ ಯೇನ ಅನುಪ್ಪನ್ನೋ ವಾ ಮೋಹೋ ಉಪ್ಪಜ್ಜತಿ ಉಪ್ಪನ್ನೋ ವಾ ಮೋಹೋ ಭಿಯ್ಯೋಭಾವಾಯ ವೇಪುಲ್ಲಾಯ ಸಂವತ್ತತೀತಿ।>
    text <ಕೋ ಪನಾವುಸೋ। ಹೇತು ಕೋ ಪಚ್ಚಯೋ ಯೇನ ಅನುಪ್ಪನ್ನೋ ಚೇವ ರಾಗೋ ನುಪ್ಪಜ್ಜತಿ ಉಪ್ಪನ್ನೋ ಚ ರಾಗೋ ಪಹೀಯತೀತಿ॥ ಅಸುಭನಿಮಿತ್ತನ್ತಿಸ್ಸ ವಚನೀಯಂ। ತಸ್ಸ ಅಸುಭನಿಮಿತ್ತಂ ಯೋನಿಸೋ ಮನಸಿ ಕರೋತೋ ಅನುಪ್ಪನ್ನೋ ಚೇವ ರಾಗೋ ನುಪ್ಪಜ್ಜತಿ ಉಪ್ಪನ್ನೋ ಚ ರಾಗೋ ಪಹೀಯತಿ। ಅಯಂ ಖೋ। ಆವುಸೋ। ಹೇತು ಅಯಂ ಪಚ್ಚಯೋ ಯೇನ ಅನುಪ್ಪನ್ನೋ ಚೇವ ರಾಗೋ ನುಪ್ಪಜ್ಜತಿ ಉಪ್ಪನ್ನೋ ಚ ರಾಗೋ ಪಹೀಯತೀತಿ।>
    text <ಕೋ ಪನಾವುಸೋ। ಹೇತು ಕೋ ಪಚ್ಚಯೋ ಯೇನ ಅನುಪ್ಪನ್ನೋ ಚೇವ ದೋಸೋ ನುಪ್ಪಜ್ಜತಿ ಉಪ್ಪನ್ನೋ ಚ ದೋಸೋ ಪಹೀಯತೀತಿ॥ ಮೇತ್ತಾ ಚೇತೋವಿಮುತ್ತೀ ತಿಸ್ಸ ವಚನೀಯಂ। ತಸ್ಸ ಮೇತ್ತಂ ಚೇತೋವಿಮುತ್ತಿಂ ಯೋನಿಸೋ ಮನಸಿ ಕರೋತೋ ಅನುಪ್ಪನ್ನೋ ಚೇವ ದೋಸೋ ನುಪ್ಪಜ್ಜತಿ ಉಪ್ಪನ್ನೋ ಚ ದೋಸೋ ಪಹೀಯತಿ। ಅಯಂ ಖೋ। ಆವುಸೋ। ಹೇತು ಅಯಂ ಪಚ್ಚಯೋ ಯೇನ ಅನುಪ್ಪನ್ನೋ ಚೇವ ದೋಸೋ ನುಪ್ಪಜ್ಜತಿ ಉಪ್ಪನ್ನೋ ಚ ದೋಸೋ ಪಹೀಯತೀತಿ।>
    text <ಕೋ ಪನಾವುಸೋ। ಹೇತು ಕೋ ಪಚ್ಚಯೋ ಯೇನ ಅನುಪ್ಪನ್ನೋ ಚೇವ ಮೋಹೋ ನುಪ್ಪಜ್ಜತಿ ಉಪ್ಪನ್ನೋ ಚ ಮೋಹೋ ಪಹೀಯತೀತಿ॥ ಯೋನಿಸೋಮನಸಿಕಾರೋ ತಿಸ್ಸ ವಚನೀಯಂ। ತಸ್ಸ ಯೋನಿಸೋ ಮನಸಿ ಕರೋತೋ ಅನುಪ್ಪನ್ನೋ ಚೇವ ಮೋಹೋ ನುಪ್ಪಜ್ಜತಿ ಉಪ್ಪನ್ನೋ ಚ ಮೋಹೋ ಪಹೀಯತಿ। ಅಯಂ ಖೋ। ಆವುಸೋ। ಹೇತು ಅಯಂ ಪಚ್ಚಯೋ ಯೇನ ಅನುಪ್ಪನ್ನೋ ವಾ ಮೋಹೋ ನುಪ್ಪಜ್ಜತಿ ಉಪ್ಪನ್ನೋ ಚ ಮೋಹೋ ಪಹೀಯತೀತಿ। ಅಟ್ಠಮಂ।>
  text <೯॥ ಅಕುಸಲಮೂಲಸುತ್ತಂ>
    text <೭೦>, <ತೀಣಿಮಾನಿ। ಭಿಕ್ಖವೇ। ಅಕುಸಲಮೂಲಾನಿ। ಕತಮಾನಿ ತೀಣಿ॥ ಲೋಭೋ ಅಕುಸಲಮೂಲಂ। ದೋಸೋ ಅಕುಸಲಮೂಲಂ। ಮೋಹೋ ಅಕುಸಲಮೂಲಂ।>
    text <ಯದಪಿ। ಭಿಕ್ಖವೇ। ಲೋಭೋ ತದಪಿ ಅಕುಸಲಮೂಲಂ। ಯದಪಿ ಲುದ್ಧೋ ಅಭಿಸಙ್ಖರೋತಿ ಕಾಯೇನ ವಾಚಾಯ ಮನಸಾ ತದಪಿ ಅಕುಸಲಂ। ಯದಪಿ ಲುದ್ಧೋ ಲೋಭೇನ ಅಭಿಭೂತೋ ಪರಿಯಾದಿನ್ನಚಿತ್ತೋ ಪರಸ್ಸ ಅಸತಾ ದುಕ್ಖಂ ಉಪ್ಪಾದಯತಿ ವಧೇನ ವಾ ಬನ್ಧನೇನ ವಾ ಜಾನಿಯಾ ವಾ ಗರಹಾಯ ವಾ ಪಬ್ಬಾಜನಾಯ ವಾ ಬಲವಮ್ಹಿ ಬಲತ್ಥೋ ಇತಿಪಿ ತದಪಿ ಅಕುಸಲಂ। ಇತಿಸ್ಸಮೇ ಲೋಭಜಾ ಲೋಭನಿದಾನಾ ಲೋಭಸಮುದಯಾ ಲೋಭಪಚ್ಚಯಾ ಅನೇಕೇ ಪಾಪಕಾ ಅಕುಸಲಾ ಧಮ್ಮಾ ಸಮ್ಭವನ್ತಿ।>
    text <ಯದಪಿ। ಭಿಕ್ಖವೇ। ದೋಸೋ ತದಪಿ ಅಕುಸಲಮೂಲಂ। ಯದಪಿ ದುಟ್ಠೋ ಅಭಿಸಙ್ಖರೋತಿ ಕಾಯೇನ ವಾಚಾಯ ಮನಸಾ ತದಪಿ ಅಕುಸಲಂ। ಯದಪಿ ದುಟ್ಠೋ ದೋಸೇನ ಅಭಿಭೂತೋ ಪರಿಯಾದಿನ್ನಚಿತ್ತೋ ಪರಸ್ಸ ಅಸತಾ ದುಕ್ಖಂ ಉಪ್ಪಾದಯತಿ ವಧೇನ ವಾ ಬನ್ಧನೇನ ವಾ ಜಾನಿಯಾ ವಾ ಗರಹಾಯ ವಾ ಪಬ್ಬಾಜನಾಯ ವಾ ಬಲವಮ್ಹಿ ಬಲತ್ಥೋ ಇತಿಪಿ ತದಪಿ ಅಕುಸಲಂ। ಇತಿಸ್ಸಮೇ ದೋಸಜಾ ದೋಸನಿದಾನಾ ದೋಸಸಮುದಯಾ ದೋಸಪಚ್ಚಯಾ ಅನೇಕೇ ಪಾಪಕಾ ಅಕುಸಲಾ ಧಮ್ಮಾ ಸಮ್ಭವನ್ತಿ।>
    text <ಯದಪಿ। ಭಿಕ್ಖವೇ। ಮೋಹೋ ತದಪಿ ಅಕುಸಲಮೂಲಂ। ಯದಪಿ ಮೂಳ್ಹೋ ಅಭಿಸಙ್ಖರೋತಿ ಕಾಯೇನ ವಾಚಾಯ ಮನಸಾ ತದಪಿ ಅಕುಸಲಂ। ಯದಪಿ ಮೂಳ್ಹೋ ಮೋಹೇನ ಅಭಿಭೂತೋ ಪರಿಯಾದಿನ್ನಚಿತ್ತೋ ಪರಸ್ಸ ಅಸತಾ ದುಕ್ಖಂ ಉಪ್ಪಾದಯತಿ ವಧೇನ ವಾ ಬನ್ಧನೇನ ವಾ ಜಾನಿಯಾ ವಾ ಗರಹಾಯ ವಾ ಪಬ್ಬಾಜನಾಯ ವಾ ಬಲವಮ್ಹಿ ಬಲತ್ಥೋ ಇತಿಪಿ ತದಪಿ ಅಕುಸಲಂ। ಇತಿಸ್ಸಮೇ ಮೋಹಜಾ ಮೋಹನಿದಾನಾ ಮೋಹಸಮುದಯಾ ಮೋಹಪಚ್ಚಯಾ ಅನೇಕೇ ಪಾಪಕಾ ಅಕುಸಲಾ ಧಮ್ಮಾ ಸಮ್ಭವನ್ತಿ। ಏವರೂಪೋ ಚಾಯಂ। ಭಿಕ್ಖವೇ। ಪುಗ್ಗಲೋ ವುಚ್ಚತಿ ಅಕಾಲವಾದೀತಿಪಿ। ಅಭೂತವಾದೀತಿಪಿ। ಅನತ್ಥವಾದೀತಿಪಿ। ಅಧಮ್ಮವಾದೀತಿಪಿ। ಅವಿನಯವಾದೀತಿಪಿ।>
    text <ಕಸ್ಮಾ ಚಾಯಂ। ಭಿಕ್ಖವೇ। ಏವರೂಪೋ ಪುಗ್ಗಲೋ ವುಚ್ಚತಿ ಅಕಾಲವಾದೀತಿಪಿ। ಅಭೂತವಾದೀತಿಪಿ। ಅನತ್ಥವಾದೀತಿಪಿ। ಅಧಮ್ಮವಾದೀತಿಪಿ। ಅವಿನಯವಾದೀತಿಪಿ॥ ತಥಾಹಾಯಂ। ಭಿಕ್ಖವೇ। ಪುಗ್ಗಲೋ ಪರಸ್ಸ ಅಸತಾ ದುಕ್ಖಂ ಉಪ್ಪಾದಯತಿ ವಧೇನ ವಾ ಬನ್ಧನೇನ ವಾ ಜಾನಿಯಾ ವಾ ಗರಹಾಯ ವಾ ಪಬ್ಬಾಜನಾಯ ವಾ ಬಲವಮ್ಹಿ ಬಲತ್ಥೋ ಇತಿಪಿ। ಭೂತೇನ ಖೋ ಪನ ವುಚ್ಚಮಾನೋ ಅವಜಾನಾತಿ। ನೋ ಪಟಿಜಾನಾತಿ। ಅಭೂತೇನ ವುಚ್ಚಮಾನೋ ನ ಆತಪ್ಪಂ ಕರೋತಿ। ತಸ್ಸ ನಿಬ್ಬೇಠನಾಯ ಇತಿಪೇತಂ ಅತಚ್ಛಂ ಇತಿಪೇತಂ ಅಭೂತನ್ತಿ। ತಸ್ಮಾ ಏವರೂಪೋ ಪುಗ್ಗಲೋ ವುಚ್ಚತಿ ಅಕಾಲವಾದೀತಿಪಿ। ಅಭೂತವಾದೀತಿಪಿ। ಅನತ್ಥವಾದೀತಿಪಿ। ಅಧಮ್ಮವಾದೀತಿಪಿ। ಅವಿನಯವಾದೀತಿಪಿ।>
    text <ಏವರೂಪೋ। ಭಿಕ್ಖವೇ। ಪುಗ್ಗಲೋ ಲೋಭಜೇಹಿ ಪಾಪಕೇಹಿ ಅಕುಸಲೇಹಿ ಧಮ್ಮೇಹಿ ಅಭಿಭೂತೋ ಪರಿಯಾದಿನ್ನಚಿತ್ತೋ ದಿಟ್ಠೇ ಚೇವ ಧಮ್ಮೇ ದುಕ್ಖಂ ವಿಹರತಿ। ಸವಿಘಾತಂ ಸಉಪಾಯಾಸಂ ಸಪರಿಳಾಹಂ। ಕಾಯಸ್ಸ ಚ ಭೇದಾ ಪರಂ ಮರಣಾ ದುಗ್ಗತಿ ಪಾಟಿಕಙ್ಖಾ।>
    text <ದೋಸಜೇಹಿ…ಪೇ॰… ಮೋಹಜೇಹಿ ಪಾಪಕೇಹಿ ಅಕುಸಲೇಹಿ ಧಮ್ಮೇಹಿ ಅಭಿಭೂತೋ ಪರಿಯಾದಿನ್ನಚಿತ್ತೋ ದಿಟ್ಠೇ ಚೇವ ಧಮ್ಮೇ ದುಕ್ಖಂ ವಿಹರತಿ। ಸವಿಘಾತಂ ಸಉಪಾಯಾಸಂ ಸಪರಿಳಾಹಂ। ಕಾಯಸ್ಸ ಚ ಭೇದಾ ಪರಂ ಮರಣಾ ದುಗ್ಗತಿ ಪಾಟಿಕಙ್ಖಾ। ಸೇಯ್ಯಥಾಪಿ। ಭಿಕ್ಖವೇ। ಸಾಲೋ ವಾ ಧವೋ ವಾ ಫನ್ದನೋ ವಾ ತೀಹಿ ಮಾಲುವಾಲತಾಹಿ ಉದ್ಧಸ್ತೋ ಪರಿಯೋನದ್ಧೋ ಅನಯಂ ಆಪಜ್ಜತಿ। ಬ್ಯಸನಂ ಆಪಜ್ಜತಿ। ಅನಯಬ್ಯಸನಂ ಆಪಜ್ಜತಿ। ಏವಮೇವಂ ಖೋ। ಭಿಕ್ಖವೇ। ಏವರೂಪೋ ಪುಗ್ಗಲೋ ಲೋಭಜೇಹಿ ಪಾಪಕೇಹಿ ಅಕುಸಲೇಹಿ ಧಮ್ಮೇಹಿ ಅಭಿಭೂತೋ ಪರಿಯಾದಿನ್ನಚಿತ್ತೋ ದಿಟ್ಠೇ ಚೇವ ಧಮ್ಮೇ ದುಕ್ಖಂ ವಿಹರತಿ। ಸವಿಘಾತಂ ಸಉಪಾಯಾಸಂ ಸಪರಿಳಾಹಂ। ಕಾಯಸ್ಸ ಚ ಭೇದಾ ಪರಂ ಮರಣಾ ದುಗ್ಗತಿ ಪಾಟಿಕಙ್ಖಾ।>
    text <ದೋಸಜೇಹಿ…ಪೇ॰… ಮೋಹಜೇಹಿ ಪಾಪಕೇಹಿ ಅಕುಸಲೇಹಿ ಧಮ್ಮೇಹಿ ಅಭಿಭೂತೋ ಪರಿಯಾದಿನ್ನಚಿತ್ತೋ ದಿಟ್ಠೇ ಚೇವ ಧಮ್ಮೇ ದುಕ್ಖಂ ವಿಹರತಿ ಸವಿಘಾತಂ ಸಉಪಾಯಾಸಂ ಸಪರಿಳಾಹಂ। ಕಾಯಸ್ಸ ಚ ಭೇದಾ ಪರಂ ಮರಣಾ ದುಗ್ಗತಿ ಪಾಟಿಕಙ್ಖಾ। ಇಮಾನಿ ಖೋ। ಭಿಕ್ಖವೇ। ತೀಣಿ ಅಕುಸಲಮೂಲಾನೀತಿ।>
    text <ತೀಣಿಮಾನಿ। ಭಿಕ್ಖವೇ। ಕುಸಲಮೂಲಾನಿ। ಕತಮಾನಿ ತೀಣಿ॥ ಅಲೋಭೋ ಕುಸಲಮೂಲಂ। ಅದೋಸೋ ಕುಸಲಮೂಲಂ। ಅಮೋಹೋ ಕುಸಲಮೂಲಂ।>
    text <ಯದಪಿ। ಭಿಕ್ಖವೇ। ಅಲೋಭೋ ತದಪಿ ಕುಸಲಮೂಲಂ। ಯದಪಿ ಅಲುದ್ಧೋ ಅಭಿಸಙ್ಖರೋತಿ ಕಾಯೇನ ವಾಚಾಯ ಮನಸಾ ತದಪಿ ಕುಸಲಂ। ಯದಪಿ ಅಲುದ್ಧೋ ಲೋಭೇನ ಅನಭಿಭೂತೋ ಅಪರಿಯಾದಿನ್ನಚಿತ್ತೋ ನ ಪರಸ್ಸ ಅಸತಾ ದುಕ್ಖಂ ಉಪ್ಪಾದಯತಿ ವಧೇನ ವಾ ಬನ್ಧನೇನ ವಾ ಜಾನಿಯಾ ವಾ ಗರಹಾಯ ವಾ ಪಬ್ಬಾಜನಾಯ ವಾ ಬಲವಮ್ಹಿ ಬಲತ್ಥೋ ಇತಿಪಿ ತದಪಿ ಕುಸಲಂ। ಇತಿಸ್ಸಮೇ ಅಲೋಭಜಾ ಅಲೋಭನಿದಾನಾ ಅಲೋಭಸಮುದಯಾ ಅಲೋಭಪಚ್ಚಯಾ ಅನೇಕೇ ಕುಸಲಾ ಧಮ್ಮಾ ಸಮ್ಭವನ್ತಿ।>
    text <ಯದಪಿ। ಭಿಕ್ಖವೇ। ಅದೋಸೋ ತದಪಿ ಕುಸಲಮೂಲಂ। ಯದಪಿ ಅದುಟ್ಠೋ ಅಭಿಸಙ್ಖರೋತಿ ಕಾಯೇನ ವಾಚಾಯ ಮನಸಾ ತದಪಿ ಕುಸಲಂ। ಯದಪಿ ಅದುಟ್ಠೋ ದೋಸೇನ ಅನಭಿಭೂತೋ ಅಪರಿಯಾದಿನ್ನಚಿತ್ತೋ ನ ಪರಸ್ಸ ಅಸತಾ ದುಕ್ಖಂ ಉಪ್ಪಾದಯತಿ ವಧೇನ ವಾ ಬನ್ಧನೇನ ವಾ ಜಾನಿಯಾ ವಾ ಗರಹಾಯ ವಾ ಪಬ್ಬಾಜನಾಯ ವಾ ಬಲವಮ್ಹಿ ಬಲತ್ಥೋ ಇತಿಪಿ ತದಪಿ ಕುಸಲಂ। ಇತಿಸ್ಸಮೇ ಅದೋಸಜಾ ಅದೋಸನಿದಾನಾ ಅದೋಸಸಮುದಯಾ ಅದೋಸಪಚ್ಚಯಾ ಅನೇಕೇ ಕುಸಲಾ ಧಮ್ಮಾ ಸಮ್ಭವನ್ತಿ।>
    text <ಯದಪಿ। ಭಿಕ್ಖವೇ। ಅಮೋಹೋ ತದಪಿ ಕುಸಲಮೂಲಂ। ಯದಪಿ ಅಮೂಳ್ಹೋ ಅಭಿಸಙ್ಖರೋತಿ ಕಾಯೇನ ವಾಚಾಯ ಮನಸಾ ತದಪಿ ಕುಸಲಂ। ಯದಪಿ ಅಮೂಳ್ಹೋ ಮೋಹೇನ ಅನಭಿಭೂತೋ ಅಪರಿಯಾದಿನ್ನಚಿತ್ತೋ ನ ಪರಸ್ಸ ಅಸತಾ ದುಕ್ಖಂ ಉಪ್ಪಾದಯತಿ ವಧೇನ ವಾ ಬನ್ಧನೇನ ವಾ ಜಾನಿಯಾ ವಾ ಗರಹಾಯ ವಾ ಪಬ್ಬಾಜನಾಯ ವಾ ಬಲವಮ್ಹಿ ಬಲತ್ಥೋ ಇತಿಪಿ ತದಪಿ ಕುಸಲಂ। ಇತಿಸ್ಸಮೇ ಅಮೋಹಜಾ ಅಮೋಹನಿದಾನಾ ಅಮೋಹಸಮುದಯಾ ಅಮೋಹಪಚ್ಚಯಾ ಅನೇಕೇ ಕುಸಲಾ ಧಮ್ಮಾ ಸಮ್ಭವನ್ತಿ। ಏವರೂಪೋ ಚಾಯಂ। ಭಿಕ್ಖವೇ। ಪುಗ್ಗಲೋ ವುಚ್ಚತಿ ಕಾಲವಾದೀತಿಪಿ। ಭೂತವಾದೀತಿಪಿ। ಅತ್ಥವಾದೀತಿಪಿ। ಧಮ್ಮವಾದೀತಿಪಿ। ವಿನಯವಾದೀತಿಪಿ।>
    text <ಕಸ್ಮಾ ಚಾಯಂ। ಭಿಕ್ಖವೇ। ಏವರೂಪೋ ಪುಗ್ಗಲೋ ವುಚ್ಚತಿ ಕಾಲವಾದೀತಿಪಿ। ಭೂತವಾದೀತಿಪಿ। ಅತ್ಥವಾದೀತಿಪಿ। ಧಮ್ಮವಾದೀತಿಪಿ। ವಿನಯವಾದೀತಿಪಿ॥ ತಥಾಹಾಯಂ। ಭಿಕ್ಖವೇ। ಪುಗ್ಗಲೋ ನ ಪರಸ್ಸ ಅಸತಾ ದುಕ್ಖಂ ಉಪ್ಪಾದಯತಿ ವಧೇನ ವಾ ಬನ್ಧನೇನ ವಾ ಜಾನಿಯಾ ವಾ ಗರಹಾಯ ವಾ ಪಬ್ಬಾಜನಾಯ ವಾ ಬಲವಮ್ಹಿ ಬಲತ್ಥೋ ಇತಿಪಿ। ಭೂತೇನ ಖೋ ಪನ ವುಚ್ಚಮಾನೋ ಪಟಿಜಾನಾತಿ ನೋ ಅವಜಾನಾತಿ। ಅಭೂತೇನ ವುಚ್ಚಮಾನೋ ಆತಪ್ಪಂ ಕರೋತಿ ತಸ್ಸ ನಿಬ್ಬೇಠನಾಯ ಇತಿಪೇತಂ ಅತಚ್ಛಂ। ಇತಿಪೇತಂ ಅಭೂತನ್ತಿ। ತಸ್ಮಾ ಏವರೂಪೋ ಪುಗ್ಗಲೋ ವುಚ್ಚತಿ ಕಾಲವಾದೀತಿಪಿ। ಅತ್ಥವಾದೀತಿಪಿ। ಧಮ್ಮವಾದೀತಿಪಿ। ವಿನಯವಾದೀತಿಪಿ।>
    text <ಏವರೂಪಸ್ಸ। ಭಿಕ್ಖವೇ। ಪುಗ್ಗಲಸ್ಸ ಲೋಭಜಾ ಪಾಪಕಾ ಅಕುಸಲಾ ಧಮ್ಮಾ ಪಹೀನಾ ಉಚ್ಛಿನ್ನಮೂಲಾ ತಾಲಾವತ್ಥುಕತಾ ಅನಭಾವಂಕತಾ ಆಯತಿಂ ಅನುಪ್ಪಾದಧಮ್ಮಾ। ದಿಟ್ಠೇವ ಧಮ್ಮೇ ಸುಖಂ ವಿಹರತಿ ಅವಿಘಾತಂ ಅನುಪಾಯಾಸಂ ಅಪರಿಳಾಹಂ। ದಿಟ್ಠೇವ ಧಮ್ಮೇ ಪರಿನಿಬ್ಬಾಯತಿ।>
    text <ದೋಸಜಾ…ಪೇ॰… ಪರಿನಿಬ್ಬಾಯತಿ। ಮೋಹಜಾ…ಪೇ॰… ಪರಿನಿಬ್ಬಾಯತಿ। ಸೇಯ್ಯಥಾಪಿ ಭಿಕ್ಖವೇ। ಸಾಲೋ ವಾ ಧವೋ ವಾ ಫನ್ದನೋ ವಾ ತೀಹಿ ಮಾಲುವಾಲತಾಹಿ ಉದ್ಧಸ್ತೋ ಪರಿಯೋನದ್ಧೋ। ಅಥ ಪುರಿಸೋ ಆಗಚ್ಛೇಯ್ಯ ಕುದ್ದಾಲ-ಪಿಟಕಂ ಆದಾಯ। ಸೋ ತಂ ಮಾಲುವಾಲತಂ ಮೂಲೇ ಛಿನ್ದೇಯ್ಯ। ಮೂಲೇ ಛೇತ್ವಾ ಪಲಿಖಣೇಯ್ಯ। ಪಲಿಖಣಿತ್ವಾ ಮೂಲಾನಿ ಉದ್ಧರೇಯ್ಯ। ಅನ್ತಮಸೋ ಉಸೀರನಾಳಿಮತ್ತಾನಿಪಿ। ಸೋ ತಂ ಮಾಲುವಾಲತಂ ಖಣ್ಡಾಖಣ್ಡಿಕಂ ಛಿನ್ದೇಯ್ಯ। ಖಣ್ಡಾಖಣ್ಡಿಕಂ ಛೇತ್ವಾ ಫಾಲೇಯ್ಯ। ಫಾಲೇತ್ವಾ ಸಕಲಿಕಂ ಸಕಲಿಕಂ ಕರೇಯ್ಯ। ಸಕಲಿಕಂ ಸಕಲಿಕಂ ಕರಿತ್ವಾ ವಾತಾತಪೇ ವಿಸೋಸೇಯ್ಯ। ವಾತಾತಪೇ ವಿಸೋಸೇತ್ವಾ ಅಗ್ಗಿನಾ ಡಹೇಯ್ಯ। ಅಗ್ಗಿನಾ ಡಹಿತ್ವಾ ಮಸಿಂ ಕರೇಯ್ಯ। ಮಸಿಂ ಕರಿತ್ವಾ ಮಹಾವಾತೇ ವಾ ಓಫುಣೇಯ್ಯ ನದಿಯಾ ವಾ ಸೀಘಸೋತಾಯ ಪವಾಹೇಯ್ಯ। ಏವಮಸ್ಸ ತಾ। ಭಿಕ್ಖವೇ। ಮಾಲುವಾಲತಾ ಉಚ್ಛಿನ್ನಮೂಲಾ ತಾಲಾವತ್ಥುಕತಾ ಅನಭಾವಂಕತಾ ಆಯತಿಂ ಅನುಪ್ಪಾದಧಮ್ಮಾ। ಏವಮೇವಂ ಖೋ। ಭಿಕ್ಖವೇ। ಏವರೂಪಸ್ಸ ಪುಗ್ಗಲಸ್ಸ ಲೋಭಜಾ ಪಾಪಕಾ ಅಕುಸಲಾ ಧಮ್ಮಾ ಪಹೀನಾ ಉಚ್ಛಿನ್ನಮೂಲಾ ತಾಲಾವತ್ಥುಕತಾ ಅನಭಾವಂಕತಾ ಆಯತಿಂ ಅನುಪ್ಪಾದಧಮ್ಮಾ। ದಿಟ್ಠೇವ ಧಮ್ಮೇ ಸುಖಂ ವಿಹರತಿ ಅವಿಘಾತಂ ಅನುಪಾಯಾಸಂ ಅಪರಿಳಾಹಂ। ದಿಟ್ಠೇವ ಧಮ್ಮೇ ಪರಿನಿಬ್ಬಾಯತಿ।>
    text <ದೋಸಜಾ …ಪೇ॰… ಮೋಹಜಾ ಪಾಪಕಾ ಅಕುಸಲಾ ಧಮ್ಮಾ ಪಹೀನಾ ಉಚ್ಛಿನ್ನಮೂಲಾ ತಾಲಾವತ್ಥುಕತಾ ಅನಭಾವಂಕತಾ ಆಯತಿಂ ಅನುಪ್ಪಾದಧಮ್ಮಾ। ದಿಟ್ಠೇವ ಧಮ್ಮೇ ಸುಖಂ ವಿಹರತಿ ಅವಿಘಾತಂ ಅನುಪಾಯಾಸಂ ಅಪರಿಳಾಹಂ। ದಿಟ್ಠೇವ ಧಮ್ಮೇ ಪರಿನಿಬ್ಬಾಯತಿ। ಇಮಾನಿ ಖೋ। ಭಿಕ್ಖವೇ। ತೀಣಿ ಕುಸಲಮೂಲಾನೀತಿ। ನವಮಂ।>
  text <೧೦॥ ಉಪೋಸಥಸುತ್ತಂ>
    text <೭೧>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ಸಾವತ್ಥಿಯಂ ವಿಹರತಿ ಪುಬ್ಬಾರಾಮೇ ಮಿಗಾರಮಾತುಪಾಸಾದೇ। ಅಥ ಖೋ ವಿಸಾಖಾ ಮಿಗಾರಮಾತಾ ತದಹುಪೋಸಥೇ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಂ ಖೋ ವಿಸಾಖಂ ಮಿಗಾರಮಾತರಂ ಭಗವಾ ಏತದವೋಚ ಹನ್ದ ಕುತೋ ನು ತ್ವಂ। ವಿಸಾಖೇ। ಆಗಚ್ಛಸಿ ದಿವಾ ದಿವಸ್ಸಾತಿ॥ ಉಪೋಸಥಾಹಂ। ಭನ್ತೇ। ಅಜ್ಜ ಉಪವಸಾಮೀತಿ।>
    text <ತಯೋ ಖೋಮೇ। ವಿಸಾಖೇ। ಉಪೋಸಥಾ। ಕತಮೇ ತಯೋ॥ ಗೋಪಾಲಕುಪೋಸಥೋ। ನಿಗಣ್ಠುಪೋಸಥೋ। ಅರಿಯುಪೋಸಥೋ। ಕಥಞ್ಚ। ವಿಸಾಖೇ। ಗೋಪಾಲಕುಪೋಸಥೋ ಹೋತಿ॥ ಸೇಯ್ಯಥಾಪಿ। ವಿಸಾಖೇ। ಗೋಪಾಲಕೋ ಸಾಯನ್ಹಸಮಯೇ ಸಾಮಿಕಾನಂ ಗಾವೋ ನಿಯ್ಯಾತೇತ್ವಾ ಇತಿ ಪಟಿಸಞ್ಚಿಕ್ಖತಿ ಅಜ್ಜ ಖೋ ಗಾವೋ ಅಮುಕಸ್ಮಿಞ್ಚ ಅಮುಕಸ್ಮಿಞ್ಚ ಪದೇಸೇ ಚರಿಂಸು। ಅಮುಕಸ್ಮಿಞ್ಚ ಅಮುಕಸ್ಮಿಞ್ಚ ಪದೇಸೇ ಪಾನೀಯಾನಿ ಪಿವಿಂಸು। ಸ್ವೇ ದಾನಿ ಗಾವೋ ಅಮುಕಸ್ಮಿಞ್ಚ ಅಮುಕಸ್ಮಿಞ್ಚ ಪದೇಸೇ ಚರಿಸ್ಸನ್ತಿ। ಅಮುಕಸ್ಮಿಞ್ಚ ಅಮುಕಸ್ಮಿಞ್ಚ ಪದೇಸೇ ಪಾನೀಯಾನಿ ಪಿವಿಸ್ಸನ್ತೀತಿ। ಏವಮೇವಂ ಖೋ। ವಿಸಾಖೇ। ಇಧೇಕಚ್ಚೋ ಉಪೋಸಥಿಕೋ ಇತಿ ಪಟಿಸಞ್ಚಿಕ್ಖತಿ ಅಹಂ ಖ್ವಜ್ಜ ಇದಞ್ಚಿದಞ್ಚ ಖಾದನೀಯಂ ಖಾದಿಂ। ಇದಞ್ಚಿದಞ್ಚ ಭೋಜನೀಯಂ ಭುಞ್ಜಿಂ। ಸ್ವೇ ದಾನಾಹಂ ಇದಞ್ಚಿದಞ್ಚ ಖಾದನೀಯಂ ಖಾದಿಸ್ಸಾಮಿ। ಇದಂ ಚಿದಞ್ಚ ಭೋಜನೀಯಂ ಭುಞ್ಜಿಸ್ಸಾಮೀತಿ। ಸೋ ತೇನ ಅಭಿಜ್ಝಾಸಹಗತೇನ ಚೇತಸಾ ದಿವಸಂ ಅತಿನಾಮೇತಿ। ಏವಂ ಖೋ ವಿಸಾಖೇ। ಗೋಪಾಲಕುಪೋಸಥೋ ಹೋತಿ। ಏವಂ ಉಪವುತ್ಥೋ ಖೋ। ವಿಸಾಖೇ। ಗೋಪಾಲಕುಪೋಸಥೋ ನ ಮಹಪ್ಫಲೋ ಹೋತಿ ನ ಮಹಾನಿಸಂಸೋ ನ ಮಹಾಜುತಿಕೋ ನ ಮಹಾವಿಪ್ಫಾರೋ।>
    text <ಕಥಞ್ಚ। ವಿಸಾಖೇ। ನಿಗಣ್ಠುಪೋಸಥೋ ಹೋತಿ॥ ಅತ್ಥಿ। ವಿಸಾಖೇ। ನಿಗಣ್ಠಾ ನಾಮ ಸಮಣಜಾತಿಕಾ। ತೇ ಸಾವಕಂ ಏವಂ ಸಮಾದಪೇನ್ತಿ ಏಹಿ ತ್ವಂ। ಅಮ್ಭೋ ಪುರಿಸ। ಯೇ ಪುರತ್ಥಿಮಾಯ ದಿಸಾಯ ಪಾಣಾ ಪರಂ ಯೋಜನಸತಂ ತೇಸು ದಣ್ಡಂ ನಿಕ್ಖಿಪಾಹಿ। ಯೇ ಪಚ್ಛಿಮಾಯ ದಿಸಾಯ ಪಾಣಾ ಪರಂ ಯೋಜನಸತಂ ತೇಸು ದಣ್ಡಂ ನಿಕ್ಖಿಪಾಹಿ। ಯೇ ಉತ್ತರಾಯ ದಿಸಾಯ ಪಾಣಾ ಪರಂ ಯೋಜನಸತಂ ತೇಸು ದಣ್ಡಂ ನಿಕ್ಖಿಪಾಹಿ। ಯೇ ದಕ್ಖಿಣಾಯ ದಿಸಾಯ ಪಾಣಾ ಪರಂ ಯೋಜನಸತಂ ತೇಸು ದಣ್ಡಂ ನಿಕ್ಖಿಪಾಹೀತಿ। ಇತಿ ಏಕಚ್ಚಾನಂ ಪಾಣಾನಂ ಅನುದ್ದಯಾಯ ಅನುಕಮ್ಪಾಯ ಸಮಾದಪೇನ್ತಿ। ಏಕಚ್ಚಾನಂ ಪಾಣಾನಂ ನಾನುದ್ದಯಾಯ ನಾನುಕಮ್ಪಾಯ ಸಮಾದಪೇನ್ತಿ। ತೇ ತದಹುಪೋಸಥೇ ಸಾವಕಂ ಏವಂ ಸಮಾದಪೇನ್ತಿ ಏಹಿ ತ್ವಂ। ಅಮ್ಭೋ ಪುರಿಸ। ಸಬ್ಬಚೇಲಾನಿ ನಿಕ್ಖಿಪಿತ್ವಾ ಏವಂ ವದೇಹಿ ನಾಹಂ ಕ್ವಚನಿ ಕಸ್ಸಚಿ ಕಿಞ್ಚನತಸ್ಮಿಂ। ನ ಚ ಮಮ ಕ್ವಚನಿ ಕತ್ಥಚಿ ಕಿಞ್ಚನತತ್ಥೀತಿ। ಜಾನನ್ತಿ ಖೋ ಪನಸ್ಸ ಮಾತಾಪಿತರೋ ಅಯಂ ಅಮ್ಹಾಕಂ ಪುತ್ತೋತಿ। ಸೋಪಿ ಜಾನಾತಿ ಇಮೇ ಮಯ್ಹಂ ಮಾತಾಪಿತರೋತಿ। ಜಾನಾತಿ ಖೋ ಪನಸ್ಸ ಪುತ್ತದಾರೋ ಅಯಂ ಮಯ್ಹಂ ಭತ್ತಾತಿ। ಸೋಪಿ ಜಾನಾತಿ ಅಯಂ ಮಯ್ಹಂ ಪುತ್ತದಾರೋತಿ। ಜಾನನ್ತಿ ಖೋ ಪನಸ್ಸ ದಾಸಕಮ್ಮಕರಪೋರಿಸಾ ಅಯಂ ಅಮ್ಹಾಕಂ ಅಯ್ಯೋತಿ। ಸೋಪಿ ಜಾನಾತಿ ಇಮೇ ಮಯ್ಹಂ ದಾಸಕಮ್ಮಕರಪೋರಿಸಾತಿ। ಇತಿ ಯಸ್ಮಿಂ ಸಮಯೇ ಸಚ್ಚೇ ಸಮಾದಪೇತಬ್ಬಾ ಮುಸಾವಾದೇ ತಸ್ಮಿಂ ಸಮಯೇ ಸಮಾದಪೇನ್ತಿ। ಇದಂ ತಸ್ಸ ಮುಸಾವಾದಸ್ಮಿಂ ವದಾಮಿ। ಸೋ ತಸ್ಸಾ ರತ್ತಿಯಾ ಅಚ್ಚಯೇನ ಭೋಗೇ ಅದಿನ್ನಂಯೇವ ಪರಿಭುಞ್ಜತಿ। ಇದಂ ತಸ್ಸ ಅದಿನ್ನಾದಾನಸ್ಮಿಂ ವದಾಮಿ। ಏವಂ ಖೋ। ವಿಸಾಖೇ। ನಿಗಣ್ಠುಪೋಸಥೋ ಹೋತಿ। ಏವಂ ಉಪವುತ್ಥೋ ಖೋ। ವಿಸಾಖೇ। ನಿಗಣ್ಠುಪೋಸಥೋ ನ ಮಹಪ್ಫಲೋ ಹೋತಿ ನ ಮಹಾನಿಸಂಸೋ ನ ಮಹಾಜುತಿಕೋ ನ ಮಹಾವಿಪ್ಫಾರೋ।>
    text <ಕಥಞ್ಚ। ವಿಸಾಖೇ। ಅರಿಯುಪೋಸಥೋ ಹೋತಿ॥ ಉಪಕ್ಕಿಲಿಟ್ಠಸ್ಸ। ವಿಸಾಖೇ। ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ। ಕಥಞ್ಚ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ॥ ಇಧ। ವಿಸಾಖೇ। ಅರಿಯಸಾವಕೋ ತಥಾಗತಂ ಅನುಸ್ಸರತಿ ಇತಿಪಿ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ವಿಜ್ಜಾಚರಣಸಮ್ಪನ್ನೋ ಸುಗತೋ ಲೋಕವಿದೂ ಅನುತ್ತರೋ ಪುರಿಸದಮ್ಮಸಾರಥಿ ಸತ್ಥಾ ದೇವಮನುಸ್ಸಾನಂ ಬುದ್ಧೋ ಭಗವಾತಿ। ತಸ್ಸ ತಥಾಗತಂ ಅನುಸ್ಸರತೋ ಚಿತ್ತಂ ಪಸೀದತಿ। ಪಾಮೋಜ್ಜಂ ಉಪ್ಪಜ್ಜತಿ। ಯೇ ಚಿತ್ತಸ್ಸ ಉಪಕ್ಕಿಲೇಸಾ ತೇ ಪಹೀಯನ್ತಿ। ಸೇಯ್ಯಥಾಪಿ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಸೀಸಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ।>
    text <ಕಥಞ್ಚ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಸೀಸಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ॥ ಕಕ್ಕಞ್ಚ ಪಟಿಚ್ಚ ಮತ್ತಿಕಞ್ಚ ಪಟಿಚ್ಚ ಉದಕಞ್ಚ ಪಟಿಚ್ಚ ಪುರಿಸಸ್ಸ ಚ ತಜ್ಜಂ ವಾಯಾಮಂ ಪಟಿಚ್ಚ। ಏವಂ ಖೋ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಸೀಸಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ। ಏವಮೇವಂ ಖೋ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ।>
    text <ಕಥಞ್ಚ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ॥ ಇಧ। ವಿಸಾಖೇ। ಅರಿಯಸಾವಕೋ ತಥಾಗತಂ ಅನುಸ್ಸರತಿ ಇತಿಪಿ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ವಿಜ್ಜಾಚರಣಸಮ್ಪನ್ನೋ ಸುಗತೋ ಲೋಕವಿದೂ ಅನುತ್ತರೋ ಪುರಿಸದಮ್ಮಸಾರಥಿ ಸತ್ಥಾ ದೇವಮನುಸ್ಸಾನಂ ಬುದ್ಧೋ ಭಗವಾತಿ। ತಸ್ಸ ತಥಾಗತಂ ಅನುಸ್ಸರತೋ ಚಿತ್ತಂ ಪಸೀದತಿ। ಪಾಮೋಜ್ಜಂ ಉಪ್ಪಜ್ಜತಿ। ಯೇ ಚಿತ್ತಸ್ಸ ಉಪಕ್ಕಿಲೇಸಾ ತೇ ಪಹೀಯನ್ತಿ। ಅಯಂ ವುಚ್ಚತಿ। ವಿಸಾಖೇ ಅರಿಯಸಾವಕೋ ಬ್ರಹ್ಮುಪೋಸಥಂ ಉಪವಸತಿ। ಬ್ರಹ್ಮುನಾ ಸದ್ಧಿಂ ಸಂವಸತಿ। ಬ್ರಹ್ಮಞ್ಚಸ್ಸ ಆರಬ್ಭ ಚಿತ್ತಂ ಪಸೀದತಿ। ಪಾಮೋಜ್ಜಂ ಉಪ್ಪಜ್ಜತಿ। ಯೇ ಚಿತ್ತಸ್ಸ ಉಪಕ್ಕಿಲೇಸಾ ತೇ ಪಹೀಯನ್ತಿ। ಏವಂ ಖೋ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ।>
    text <ಉಪಕ್ಕಿಲಿಟ್ಠಸ್ಸ। ವಿಸಾಖೇ। ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ। ಕಥಞ್ಚ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ॥ ಇಧ। ವಿಸಾಖೇ। ಅರಿಯಸಾವಕೋ ಧಮ್ಮಂ ಅನುಸ್ಸರತಿ ಸ್ವಾಕ್ಖಾತೋ ಭಗವತಾ ಧಮ್ಮೋ ಸನ್ದಿಟ್ಠಿಕೋ ಅಕಾಲಿಕೋ ಏಹಿಪಸ್ಸಿಕೋ ಓಪನೇಯ್ಯಿಕೋ ಪಚ್ಚತ್ತಂ ವೇದಿತಬ್ಬೋ ವಿಞ್ಞೂಹೀತಿ। ತಸ್ಸ ಧಮ್ಮಂ ಅನುಸ್ಸರತೋ ಚಿತ್ತಂ ಪಸೀದತಿ। ಪಾಮೋಜ್ಜಂ ಉಪ್ಪಜ್ಜತಿ। ಯೇ ಚಿತ್ತಸ್ಸ ಉಪಕ್ಕಿಲೇಸಾ ತೇ ಪಹೀಯನ್ತಿ। ಸೇಯ್ಯಥಾಪಿ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಕಾಯಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ।>
    text <ಕಥಞ್ಚ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಕಾಯಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ॥ ಸೋತ್ತಿಞ್ಚ ಪಟಿಚ್ಚ। ಚುಣ್ಣಞ್ಚ ಪಟಿಚ್ಚ। ಉದಕಞ್ಚ ಪಟಿಚ್ಚ। ಪುರಿಸಸ್ಸ ಚ ತಜ್ಜಂ ವಾಯಾಮಂ ಪಟಿಚ್ಚ। ಏವಂ ಖೋ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಕಾಯಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ। ಏವಮೇವಂ ಖೋ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ।>
    text <ಕಥಞ್ಚ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ॥ ಇಧ। ವಿಸಾಖೇ। ಅರಿಯಸಾವಕೋ ಧಮ್ಮಂ ಅನುಸ್ಸರತಿ ಸ್ವಾಕ್ಖಾತೋ ಭಗವತಾ ಧಮ್ಮೋ ಸನ್ದಿಟ್ಠಿಕೋ ಅಕಾಲಿಕೋ ಏಹಿಪಸ್ಸಿಕೋ ಓಪನೇಯ್ಯಿಕೋ ಪಚ್ಚತ್ತಂ ವೇದಿತಬ್ಬೋ ವಿಞ್ಞೂಹೀತಿ। ತಸ್ಸ ಧಮ್ಮಂ ಅನುಸ್ಸರತೋ ಚಿತ್ತಂ ಪಸೀದತಿ। ಪಾಮೋಜ್ಜಂ ಉಪ್ಪಜ್ಜತಿ। ಯೇ ಚಿತ್ತಸ್ಸ ಉಪಕ್ಕಿಲೇಸಾ ತೇ ಪಹೀಯನ್ತಿ। ಅಯಂ ವುಚ್ಚತಿ। ವಿಸಾಖೇ। ಅರಿಯಸಾವಕೋ ಧಮ್ಮುಪೋಸಥಂ ಉಪವಸತಿ। ಧಮ್ಮೇನ ಸದ್ಧಿಂ ಸಂವಸತಿ। ಧಮ್ಮಞ್ಚಸ್ಸ ಆರಬ್ಭ ಚಿತ್ತಂ ಪಸೀದತಿ। ಪಾಮೋಜ್ಜಂ ಉಪ್ಪಜ್ಜತಿ। ಯೇ ಚಿತ್ತಸ್ಸ ಉಪಕ್ಕಿಲೇಸಾ ತೇ ಪಹೀಯನ್ತಿ। ಏವಂ ಖೋ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ।>
    text <ಉಪಕ್ಕಿಲಿಟ್ಠಸ್ಸ। ವಿಸಾಖೇ। ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ। ಕಥಞ್ಚ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ॥ ಇಧ। ವಿಸಾಖೇ। ಅರಿಯಸಾವಕೋ ಸಙ್ಘಂ ಅನುಸ್ಸರತಿ ಸುಪ್ಪಟಿಪನ್ನೋ ಭಗವತೋ ಸಾವಕಸಙ್ಘೋ। ಉಜುಪ್ಪಟಿಪನ್ನೋ ಭಗವತೋ ಸಾವಕಸಙ್ಘೋ। ಞಾಯಪ್ಪಟಿಪನ್ನೋ ಭಗವತೋ ಸಾವಕಸಙ್ಘೋ। ಸಾಮೀಚಿಪ್ಪಟಿಪನ್ನೋ ಭಗವತೋ ಸಾವಕಸಙ್ಘೋ। ಯದಿದಂ ಚತ್ತಾರಿ ಪುರಿಸಯುಗಾನಿ ಅಟ್ಠ ಪುರಿಸಪುಗ್ಗಲಾ ಏಸ ಭಗವತೋ ಸಾವಕಸಙ್ಘೋ ಆಹುನೇಯ್ಯೋ ಪಾಹುನೇಯ್ಯೋ ದಕ್ಖಿಣೇಯ್ಯೋ ಅಞ್ಜಲಿಕರಣೀಯೋ ಅನುತ್ತರಂ ಪುಞ್ಞಕ್ಖೇತ್ತಂ ಲೋಕಸ್ಸಾತಿ। ತಸ್ಸ ಸಙ್ಘಂ ಅನುಸ್ಸರತೋ ಚಿತ್ತಂ ಪಸೀದತಿ। ಪಾಮೋಜ್ಜಂ ಉಪ್ಪಜ್ಜತಿ। ಯೇ ಚಿತ್ತಸ್ಸ ಉಪಕ್ಕಿಲೇಸಾ ತೇ ಪಹೀಯನ್ತಿ। ಸೇಯ್ಯಥಾಪಿ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ವತ್ಥಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ।>
    text <ಕಥಞ್ಚ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ವತ್ಥಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ॥ ಉಸ್ಮಞ್ಚ ಪಟಿಚ್ಚ। ಖಾರಞ್ಚ ಪಟಿಚ್ಚ। ಗೋಮಯಞ್ಚ ಪಟಿಚ್ಚ। ಉದಕಞ್ಚ ಪಟಿಚ್ಚ। ಪುರಿಸಸ್ಸ ಚ ತಜ್ಜಂ ವಾಯಾಮಂ ಪಟಿಚ್ಚ। ಏವಂ ಖೋ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ವತ್ಥಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ। ಏವಮೇವಂ ಖೋ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ।>
    text <ಕಥಞ್ಚ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ॥ ಇಧ। ವಿಸಾಖೇ। ಅರಿಯಸಾವಕೋ ಸಙ್ಘಂ ಅನುಸ್ಸರತಿ ಸುಪ್ಪಟಿಪನ್ನೋ ಭಗವತೋ ಸಾವಕಸಙ್ಘೋ…ಪೇ॰… ಅನುತ್ತರಂ ಪುಞ್ಞಕ್ಖೇತ್ತಂ ಲೋಕಸ್ಸಾತಿ। ತಸ್ಸ ಸಙ್ಘಂ ಅನುಸ್ಸರತೋ ಚಿತ್ತಂ ಪಸೀದತಿ। ಪಾಮೋಜ್ಜಂ ಉಪ್ಪಜ್ಜತಿ। ಯೇ ಚಿತ್ತಸ್ಸ ಉಪಕ್ಕಿಲೇಸಾ ತೇ ಪಹೀಯನ್ತಿ। ಅಯಂ ವುಚ್ಚತಿ। ವಿಸಾಖೇ। ಅರಿಯಸಾವಕೋ ಸಙ್ಘುಪೋಸಥಂ ಉಪವಸತಿ। ಸಙ್ಘೇನ ಸದ್ಧಿಂ ಸಂವಸತಿ। ಸಙ್ಘಞ್ಚಸ್ಸ ಆರಬ್ಭ ಚಿತ್ತಂ ಪಸೀದತಿ। ಪಾಮೋಜ್ಜಂ ಉಪ್ಪಜ್ಜತಿ। ಯೇ ಚಿತ್ತಸ್ಸ ಉಪಕ್ಕಿಲೇಸಾ ತೇ ಪಹೀಯನ್ತಿ। ಏವಂ ಖೋ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ।>
    text <ಉಪಕ್ಕಿಲಿಟ್ಠಸ್ಸ। ವಿಸಾಖೇ। ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ। ಕಥಞ್ಚ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ॥ ಇಧ। ವಿಸಾಖೇ। ಅರಿಯಸಾವಕೋ ಅತ್ತನೋ ಸೀಲಾನಿ ಅನುಸ್ಸರತಿ ಅಖಣ್ಡಾನಿ ಅಚ್ಛಿದ್ದಾನಿ ಅಸಬಲಾನಿ ಅಕಮ್ಮಾಸಾನಿ ಭುಜಿಸ್ಸಾನಿ ವಿಞ್ಞುಪ್ಪಸತ್ಥಾನಿ ಅಪರಾಮಟ್ಠಾನಿ ಸಮಾಧಿಸಂವತ್ತನಿಕಾನಿ। ತಸ್ಸ ಸೀಲಂ ಅನುಸ್ಸರತೋ ಚಿತ್ತಂ ಪಸೀದತಿ। ಪಾಮೋಜ್ಜಂ ಉಪ್ಪಜ್ಜತಿ। ಯೇ ಚಿತ್ತಸ್ಸ ಉಪಕ್ಕಿಲೇಸಾ ತೇ ಪಹೀಯನ್ತಿ। ಸೇಯ್ಯಥಾಪಿ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಆದಾಸಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ।>
    text <ಕಥಞ್ಚ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಆದಾಸಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ॥ ತೇಲಞ್ಚ ಪಟಿಚ್ಚ। ಛಾರಿಕಞ್ಚ ಪಟಿಚ್ಚ। ವಾಲಣ್ಡುಪಕಞ್ಚ ಪಟಿಚ್ಚ। ಪುರಿಸಸ್ಸ ಚ ತಜ್ಜಂ ವಾಯಾಮಂ ಪಟಿಚ್ಚ। ಏವಂ ಖೋ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಆದಾಸಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ। ಏವಮೇವಂ ಖೋ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ।>
    text <ಕಥಞ್ಚ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ॥ ಇಧ। ವಿಸಾಖೇ। ಅರಿಯಸಾವಕೋ ಅತ್ತನೋ ಸೀಲಾನಿ ಅನುಸ್ಸರತಿ ಅಖಣ್ಡಾನಿ…ಪೇ॰… ಸಮಾಧಿಸಂವತ್ತನಿಕಾನಿ। ತಸ್ಸ ಸೀಲಂ ಅನುಸ್ಸರತೋ ಚಿತ್ತಂ ಪಸೀದತಿ। ಪಾಮೋಜ್ಜಂ ಉಪ್ಪಜ್ಜತಿ। ಯೇ ಚಿತ್ತಸ್ಸ ಉಪಕ್ಕಿಲೇಸಾ ತೇ ಪಹೀಯನ್ತಿ। ಅಯಂ ವುಚ್ಚತಿ। ವಿಸಾಖೇ। ಅರಿಯಸಾವಕೋ ಸೀಲುಪೋಸಥಂ ಉಪವಸತಿ। ಸೀಲೇನ ಸದ್ಧಿಂ ಸಂವಸತಿ। ಸೀಲಞ್ಚಸ್ಸ ಆರಬ್ಭ ಚಿತ್ತಂ ಪಸೀದತಿ। ಪಾಮೋಜ್ಜಂ ಉಪ್ಪಜ್ಜತಿ। ಯೇ ಚಿತ್ತಸ್ಸ ಉಪಕ್ಕಿಲೇಸಾ ತೇ ಪಹೀಯನ್ತಿ। ಏವಂ ಖೋ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ।>
    text <ಉಪಕ್ಕಿಲಿಟ್ಠಸ್ಸ। ವಿಸಾಖೇ। ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ। ಕಥಞ್ಚ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ॥ ಇಧ ವಿಸಾಖೇ। ಅರಿಯಸಾವಕೋ ದೇವತಾ ಅನುಸ್ಸರತಿ ಸನ್ತಿ ದೇವಾ ಚಾತುಮಹಾರಾಜಿಕಾ। ಸನ್ತಿ ದೇವಾ ತಾವತಿಂಸಾ। ಸನ್ತಿ ದೇವಾ ಯಾಮಾ। ಸನ್ತಿ ದೇವಾ ತುಸಿತಾ। ಸನ್ತಿ ದೇವಾ ನಿಮ್ಮಾನರತಿನೋ। ಸನ್ತಿ ದೇವಾ ಪರನಿಮ್ಮಿತವಸವತ್ತಿನೋ। ಸನ್ತಿ ದೇವಾ ಬ್ರಹ್ಮಕಾಯಿಕಾ। ಸನ್ತಿ ದೇವಾ ತತುತ್ತರಿ। ಯಥಾರೂಪಾಯ ಸದ್ಧಾಯ ಸಮನ್ನಾಗತಾ ತಾ ದೇವತಾ ಇತೋ ಚುತಾ ತತ್ಥುಪಪನ್ನಾ। ಮಯ್ಹಮ್ಪಿ ತಥಾರೂಪಾ ಸದ್ಧಾ ಸಂವಿಜ್ಜತಿ। ಯಥಾರೂಪೇನ ಸೀಲೇನ ಸಮನ್ನಾಗತಾ ತಾ ದೇವತಾ ಇತೋ ಚುತಾ ತತ್ಥುಪಪನ್ನಾ। ಮಯ್ಹಮ್ಪಿ ತಥಾರೂಪಂ ಸೀಲಂ ಸಂವಿಜ್ಜತಿ। ಯಥಾರೂಪೇನ ಸುತೇನ ಸಮನ್ನಾಗತಾ ತಾ ದೇವತಾ ಇತೋ ಚುತಾ ತತ್ಥುಪಪನ್ನಾ। ಮಯ್ಹಮ್ಪಿ ತಥಾರೂಪಂ ಸುತಂ ಸಂವಿಜ್ಜತಿ। ಯಥಾರೂಪೇನ ಚಾಗೇನ ಸಮನ್ನಾಗತಾ ತಾ ದೇವತಾ ಇತೋ ಚುತಾ ತತ್ಥುಪಪನ್ನಾ। ಮಯ್ಹಮ್ಪಿ ತಥಾರೂಪೋ ಚಾಗೋ ಸಂವಿಜ್ಜತಿ। ಯಥಾರೂಪಾಯ ಪಞ್ಞಾಯ ಸಮನ್ನಾಗತಾ ತಾ ದೇವತಾ ಇತೋ ಚುತಾ ತತ್ಥುಪಪನ್ನಾ। ಮಯ್ಹಮ್ಪಿ ತಥಾರೂಪಾ ಪಞ್ಞಾ ಸಂವಿಜ್ಜತೀತಿ। ತಸ್ಸ ಅತ್ತನೋ ಚ ತಾಸಞ್ಚ ದೇವತಾನಂ ಸದ್ಧಞ್ಚ ಸೀಲಞ್ಚ ಸುತಞ್ಚ ಚಾಗಞ್ಚ ಪಞ್ಞಞ್ಚ ಅನುಸ್ಸರತೋ ಚಿತ್ತಂ ಪಸೀದತಿ। ಪಾಮೋಜ್ಜಂ ಉಪ್ಪಜ್ಜತಿ। ಯೇ ಚಿತ್ತಸ್ಸ ಉಪಕ್ಕಿಲೇಸಾ ತೇ ಪಹೀಯನ್ತಿ। ಸೇಯ್ಯಥಾಪಿ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಜಾತರೂಪಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ।>
    text <ಕಥಞ್ಚ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಜಾತರೂಪಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ॥ ಉಕ್ಕಞ್ಚ ಪಟಿಚ್ಚ। ಲೋಣಞ್ಚ ಪಟಿಚ್ಚ। ಗೇರುಕಞ್ಚ ಪಟಿಚ್ಚ। ನಾಳಿಕಸಣ್ಡಾಸಞ್ಚ ಪಟಿಚ್ಚ। ಪುರಿಸಸ್ಸ ಚ ತಜ್ಜಂ ವಾಯಾಮಂ ಪಟಿಚ್ಚ। ಏವಂ ಖೋ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಜಾತರೂಪಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ। ಏವಮೇವಂ ಖೋ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ।>
    text <ಕಥಞ್ಚ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ॥ ಇಧ। ವಿಸಾಖೇ। ಅರಿಯಸಾವಕೋ ದೇವತಾ ಅನುಸ್ಸರತಿ ಸನ್ತಿ ದೇವಾ ಚಾತುಮಹಾರಾಜಿಕಾ। ಸನ್ತಿ ದೇವಾ ತಾವತಿಂಸಾ…ಪೇ॰… ಸನ್ತಿ ದೇವಾ ತತುತ್ತರಿ। ಯಥಾರೂಪಾಯ ಸದ್ಧಾಯ ಸಮನ್ನಾಗತಾ ತಾ ದೇವತಾ ಇತೋ ಚುತಾ ತತ್ಥುಪಪನ್ನಾ। ಮಯ್ಹಮ್ಪಿ ತಥಾರೂಪಾ ಸದ್ಧಾ ಸಂವಿಜ್ಜತಿ। ಯಥಾರೂಪೇನ ಸೀಲೇನ…ಪೇ॰… ಸುತೇನ…ಪೇ॰… ಚಾಗೇನ…ಪೇ॰… ಪಞ್ಞಾಯ ಸಮನ್ನಾಗತಾ ತಾ ದೇವತಾ ಇತೋ ಚುತಾ ತತ್ಥುಪಪನ್ನಾ। ಮಯ್ಹಮ್ಪಿ ತಥಾರೂಪಾ ಪಞ್ಞಾ ಸಂವಿಜ್ಜತೀತಿ। ತಸ್ಸ ಅತ್ತನೋ ಚ ತಾಸಞ್ಚ ದೇವತಾನಂ ಸದ್ಧಞ್ಚ ಸೀಲಞ್ಚ ಸುತಞ್ಚ ಚಾಗಞ್ಚ ಪಞ್ಞಞ್ಚ ಅನುಸ್ಸರತೋ ಚಿತ್ತಂ ಪಸೀದತಿ। ಪಾಮೋಜ್ಜಂ ಉಪ್ಪಜ್ಜತಿ। ಯೇ ಚಿತ್ತಸ್ಸ ಉಪಕ್ಕಿಲೇಸಾ ತೇ ಪಹೀಯನ್ತಿ। ಅಯಂ ವುಚ್ಚತಿ। ವಿಸಾಖೇ। ಅರಿಯಸಾವಕೋ ದೇವತುಪೋಸಥಂ ಉಪವಸತಿ। ದೇವತಾಹಿ ಸದ್ಧಿಂ ಸಂವಸತಿ। ದೇವತಾ ಆರಬ್ಭ ಚಿತ್ತಂ ಪಸೀದತಿ। ಪಾಮೋಜ್ಜಂ ಉಪ್ಪಜ್ಜತಿ। ಯೇ ಚಿತ್ತಸ್ಸ ಉಪಕ್ಕಿಲೇಸಾ ತೇ ಪಹೀಯನ್ತಿ। ಏವಂ ಖೋ। ವಿಸಾಖೇ। ಉಪಕ್ಕಿಲಿಟ್ಠಸ್ಸ ಚಿತ್ತಸ್ಸ ಉಪಕ್ಕಮೇನ ಪರಿಯೋದಪನಾ ಹೋತಿ।>
    text <ಸ ಖೋ ಸೋ। ವಿಸಾಖೇ। ಅರಿಯಸಾವಕೋ ಇತಿ ಪಟಿಸಞ್ಚಿಕ್ಖತಿ ಯಾವಜೀವಂ ಅರಹನ್ತೋ ಪಾಣಾತಿಪಾತಂ ಪಹಾಯ ಪಾಣಾತಿಪಾತಾ ಪಟಿವಿರತಾ ನಿಹಿತದಣ್ಡಾ ನಿಹಿತಸತ್ಥಾ ಲಜ್ಜೀ ದಯಾಪನ್ನಾ ಸಬ್ಬಪಾಣಭೂತಹಿತಾನುಕಮ್ಪೀ ವಿಹರನ್ತಿ। ಅಹಮ್ಪಜ್ಜ ಇಮಞ್ಚ ರತ್ತಿಂ ಇಮಞ್ಚ ದಿವಸಂ ಪಾಣಾತಿಪಾತಂ ಪಹಾಯ ಪಾಣಾತಿಪಾತಾ ಪಟಿವಿರತೋ ನಿಹಿತದಣ್ಡೋ ನಿಹಿತಸತ್ಥೋ ಲಜ್ಜೀ ದಯಾಪನ್ನೋ ಸಬ್ಬಪಾಣಭೂತಹಿತಾನುಕಮ್ಪೀ ವಿಹರಾಮಿ। ಇಮಿನಾಪಿ ಅಙ್ಗೇನ ಅರಹತಂ ಅನುಕರೋಮಿ। ಉಪೋಸಥೋ ಚ ಮೇ ಉಪವುತ್ಥೋ ಭವಿಸ್ಸತಿ।>
    text <ಯಾವಜೀವಂ ಅರಹನ್ತೋ ಅದಿನ್ನಾದಾನಂ ಪಹಾಯ ಅದಿನ್ನಾದಾನಾ ಪಟಿವಿರತಾ ದಿನ್ನಾದಾಯೀ ದಿನ್ನಪಾಟಿಕಙ್ಖೀ। ಅಥೇನೇನ ಸುಚಿಭೂತೇನ ಅತ್ತನಾ ವಿಹರನ್ತಿ। ಅಹಮ್ಪಜ್ಜ ಇಮಞ್ಚ ರತ್ತಿಂ ಇಮಞ್ಚ ದಿವಸಂ ಅದಿನ್ನಾದಾನಂ ಪಹಾಯ ಅದಿನ್ನಾದಾನಾ ಪಟಿವಿರತೋ ದಿನ್ನಾದಾಯೀ ದಿನ್ನಪಾಟಿಕಙ್ಖೀ। ಅಥೇನೇನ ಸುಚಿಭೂತೇನ ಅತ್ತನಾ ವಿಹರಾಮಿ। ಇಮಿನಾಪಿ ಅಙ್ಗೇನ ಅರಹತಂ ಅನುಕರೋಮಿ। ಉಪೋಸಥೋ ಚ ಮೇ ಉಪವುತ್ಥೋ ಭವಿಸ್ಸತಿ।>
    text <ಯಾವಜೀವಂ ಅರಹನ್ತೋ ಅಬ್ರಹ್ಮಚರಿಯಂ ಪಹಾಯ ಬ್ರಹ್ಮಚಾರೀ ಆರಾಚಾರೀ ವಿರತಾ ಮೇಥುನಾ ಗಾಮಧಮ್ಮಾ। ಅಹಮ್ಪಜ್ಜ ಇಮಞ್ಚ ರತ್ತಿಂ ಇಮಞ್ಚ ದಿವಸಂ ಅಬ್ರಹ್ಮಚರಿಯಂ ಪಹಾಯ ಬ್ರಹ್ಮಚಾರೀ ಆರಾಚಾರೀ ವಿರತೋ ಮೇಥುನಾ ಗಾಮಧಮ್ಮಾ। ಇಮಿನಾಪಿ ಅಙ್ಗೇನ ಅರಹತಂ ಅನುಕರೋಮಿ। ಉಪೋಸಥೋ ಚ ಮೇ ಉಪವುತ್ಥೋ ಭವಿಸ್ಸತಿ।>
    text <ಯಾವಜೀವಂ ಅರಹನ್ತೋ ಮುಸಾವಾದಂ ಪಹಾಯ ಮುಸಾವಾದಾ ಪಟಿವಿರತಾ ಸಚ್ಚವಾದೀ ಸಚ್ಚಸನ್ಧಾ ಥೇತಾ ಪಚ್ಚಯಿಕಾ ಅವಿಸಂವಾದಕಾ ಲೋಕಸ್ಸ। ಅಹಮ್ಪಜ್ಜ ಇಮಞ್ಚ ರತ್ತಿಂ ಇಮಞ್ಚ ದಿವಸಂ ಮುಸಾವಾದಂ ಪಹಾಯ ಮುಸಾವಾದಾ ಪಟಿವಿರತೋ ಸಚ್ಚವಾದೀ ಸಚ್ಚಸನ್ಧೋ ಥೇತೋ ಪಚ್ಚಯಿಕೋ ಅವಿಸಂವಾದಕೋ ಲೋಕಸ್ಸ। ಇಮಿನಾಪಿ ಅಙ್ಗೇನ ಅರಹತಂ ಅನುಕರೋಮಿ। ಉಪೋಸಥೋ ಚ ಮೇ ಉಪವುತ್ಥೋ ಭವಿಸ್ಸತಿ।>
    text <ಯಾವಜೀವಂ ಅರಹನ್ತೋ ಸುರಾಮೇರಯಮಜ್ಜಪಮಾದಟ್ಠಾನಂ ಪಹಾಯ ಸುರಾಮೇರಯಮಜ್ಜಪಮಾದಟ್ಠಾನಾ ಪಟಿವಿರತಾ। ಅಹಮ್ಪಜ್ಜ ಇಮಞ್ಚ ರತ್ತಿಂ ಇಮಞ್ಚ ದಿವಸಂ ಸುರಾಮೇರಯಮಜ್ಜಪಮಾದಟ್ಠಾನಂ ಪಹಾಯ ಸುರಾಮೇರಯಮಜ್ಜಪಮಾದಟ್ಠಾನಾ ಪಟಿವಿರತೋ। ಇಮಿನಾಪಿ ಅಙ್ಗೇನ ಅರಹತಂ ಅನುಕರೋಮಿ। ಉಪೋಸಥೋ ಚ ಮೇ ಉಪವುತ್ಥೋ ಭವಿಸ್ಸತಿ।>
    text <ಯಾವಜೀವಂ ಅರಹನ್ತೋ ಏಕಭತ್ತಿಕಾ ರತ್ತೂಪರತಾ ವಿರತಾ ವಿಕಾಲಭೋಜನಾ। ಅಹಮ್ಪಜ್ಜ ಇಮಞ್ಚ ರತ್ತಿಂ ಇಮಞ್ಚ ದಿವಸಂ ಏಕಭತ್ತಿಕೋ ರತ್ತೂಪರತೋ ವಿರತೋ ವಿಕಾಲಭೋಜನಾ। ಇಮಿನಾಪಿ ಅಙ್ಗೇನ ಅರಹತಂ ಅನುಕರೋಮಿ। ಉಪೋಸಥೋ ಚ ಮೇ ಉಪವುತ್ಥೋ ಭವಿಸ್ಸತಿ।>
    text <ಯಾವಜೀವಂ ಅರಹನ್ತೋ ನಚ್ಚಗೀತವಾದಿತವಿಸೂಕದಸ್ಸನಮಾಲಾಗನ್ಧವಿಲೇಪನಧಾರಣಮಣ್ಡನವಿಭೂಸನಟ್ಠಾನಾ ಪಟಿವಿರತಾ। ಅಹಮ್ಪಜ್ಜ ಇಮಞ್ಚ ರತ್ತಿಂ ಇಮಞ್ಚ ದಿವಸಂ ನಚ್ಚಗೀತವಾದಿತವಿಸೂಕದಸ್ಸನಮಾಲಾಗನ್ಧವಿಲೇಪನಧಾರಣಮಣ್ಡನವಿಭೂಸನಟ್ಠಾನಾ ಪಟಿವಿರತೋ। ಇಮಿನಾಪಿ ಅಙ್ಗೇನ ಅರಹತಂ ಅನುಕರೋಮಿ। ಉಪೋಸಥೋ ಚ ಮೇ ಉಪವುತ್ಥೋ ಭವಿಸ್ಸತಿ।>
    text <ಯಾವಜೀವಂ ಅರಹನ್ತೋ ಉಚ್ಚಾಸಯನಮಹಾಸಯನಂ ಪಹಾಯ ಉಚ್ಚಾಸಯನಮಹಾಸಯನಾ ಪಟಿವಿರತಾ ನೀಚಸೇಯ್ಯಂ ಕಪ್ಪೇನ್ತಿ ಮಞ್ಚಕೇ ವಾ ತಿಣಸನ್ಥಾರಕೇ ವಾ। ಅಹಮ್ಪಜ್ಜ ಇಮಞ್ಚ ರತ್ತಿಂ ಇಮಞ್ಚ ದಿವಸಂ ಉಚ್ಚಾಸಯನಮಹಾಸಯನಂ ಪಹಾಯ ಉಚ್ಚಾಸಯನಮಹಾಸಯನಾ ಪಟಿವಿರತೋ ನೀಚಸೇಯ್ಯಂ ಕಪ್ಪೇಮಿ ಮಞ್ಚಕೇ ವಾ ತಿಣಸನ್ಥಾರಕೇ ವಾ। ಇಮಿನಾಪಿ ಅಙ್ಗೇನ ಅರಹತಂ ಅನುಕರೋಮಿ। ಉಪೋಸಥೋ ಚ ಮೇ ಉಪವುತ್ಥೋ ಭವಿಸ್ಸತೀತಿ।>
    text <ಏವಂ ಖೋ। ವಿಸಾಖೇ। ಅರಿಯುಪೋಸಥೋ ಹೋತಿ। ಏವಂ ಉಪವುತ್ಥೋ ಖೋ। ವಿಸಾಖೇ। ಅರಿಯುಪೋಸಥೋ ಮಹಪ್ಫಲೋ ಹೋತಿ ಮಹಾನಿಸಂಸೋ ಮಹಾಜುತಿಕೋ ಮಹಾವಿಪ್ಫಾರೋ।>
    text <ಕೀವಮಹಪ್ಫಲೋ ಹೋತಿ ಕೀವಮಹಾನಿಸಂಸೋ ಕೀವಮಹಾಜುತಿಕೋ ಕೀವಮಹಾವಿಪ್ಫಾರೋ॥ ಸೇಯ್ಯಥಾಪಿ। ವಿಸಾಖೇ। ಯೋ ಇಮೇಸಂ ಸೋಳಸನ್ನಂ ಮಹಾಜನಪದಾನಂ ಪಹೂತರತ್ತರತನಾನಂ ಇಸ್ಸರಿಯಾಧಿಪಚ್ಚಂ ರಜ್ಜಂ ಕಾರೇಯ್ಯ। ಸೇಯ್ಯಥಿದಂ ಅಙ್ಗಾನಂ। ಮಗಧಾನಂ। ಕಾಸೀನಂ। ಕೋಸಲಾನಂ। ವಜ್ಜೀನಂ। ಮಲ್ಲಾನಂ। ಚೇತೀನಂ। ವಙ್ಗಾನಂ। ಕುರೂನಂ। ಪಞ್ಚಾಲಾನಂ। ಮಚ್ಛಾನಂ। ಸೂರಸೇನಾನಂ। ಅಸ್ಸಕಾನಂ। ಅವನ್ತೀನಂ। ಗನ್ಧಾರಾನಂ। ಕಮ್ಬೋಜಾನಂ। ಅಟ್ಠಙ್ಗಸಮನ್ನಾಗತಸ್ಸ ಉಪೋಸಥಸ್ಸ ಏತಂ ಕಲಂ ನಾಗ್ಘತಿ ಸೋಳಸಿಂ। ತಂ ಕಿಸ್ಸ ಹೇತು॥ ಕಪಣಂ। ವಿಸಾಖೇ। ಮಾನುಸಕಂ ರಜ್ಜಂ ದಿಬ್ಬಂ ಸುಖಂ ಉಪನಿಧಾಯ।>
    text <ಯಾನಿ। ವಿಸಾಖೇ। ಮಾನುಸಕಾನಿ ಪಞ್ಞಾಸ ವಸ್ಸಾನಿ। ಚಾತುಮಹಾರಾಜಿಕಾನಂ ದೇವಾನಂ ಏಸೋ ಏಕೋ ರತ್ತಿನ್ದಿವೋ। ತಾಯ ರತ್ತಿಯಾ ತಿಂಸರತ್ತಿಯೋ ಮಾಸೋ। ತೇನ ಮಾಸೇನ ದ್ವಾದಸಮಾಸಿಯೋ ಸಂವಚ್ಛರೋ। ತೇನ ಸಂವಚ್ಛರೇನ ದಿಬ್ಬಾನಿ ಪಞ್ಚ ವಸ್ಸಸತಾನಿ ಚಾತುಮಹಾರಾಜಿಕಾನಂ ದೇವಾನಂ ಆಯುಪ್ಪಮಾಣಂ। ಠಾನಂ ಖೋ ಪನೇತಂ। ವಿಸಾಖೇ। ವಿಜ್ಜತಿ ಯಂ ಇಧೇಕಚ್ಚೋ ಇತ್ಥೀ ವಾ ಪುರಿಸೋ ವಾ ಅಟ್ಠಙ್ಗಸಮನ್ನಾಗತಂ ಉಪೋಸಥಂ ಉಪವಸಿತ್ವಾ ಕಾಯಸ್ಸ ಭೇದಾ ಪರಂ ಮರಣಾ ಚಾತುಮಹಾರಾಜಿಕಾನಂ ದೇವಾನಂ ಸಹಬ್ಯತಂ ಉಪಪಜ್ಜೇಯ್ಯ। ಇದಂ ಖೋ ಪನೇತಂ। ವಿಸಾಖೇ। ಸನ್ಧಾಯ ಭಾಸಿತಂ ಕಪಣಂ ಮಾನುಸಕಂ ರಜ್ಜಂ ದಿಬ್ಬಂ ಸುಖಂ ಉಪನಿಧಾಯ।>
    text <ಯಂ। ವಿಸಾಖೇ। ಮಾನುಸಕಂ ವಸ್ಸಸತಂ। ತಾವತಿಂಸಾನಂ ದೇವಾನಂ ಏಸೋ ಏಕೋ ರತ್ತಿನ್ದಿವೋ। ತಾಯ ರತ್ತಿಯಾ ತಿಂಸರತ್ತಿಯೋ ಮಾಸೋ। ತೇನ ಮಾಸೇನ ದ್ವಾದಸಮಾಸಿಯೋ ಸಂವಚ್ಛರೋ। ತೇನ ಸಂವಚ್ಛರೇನ ದಿಬ್ಬಂ ವಸ್ಸಸಹಸ್ಸಂ ತಾವತಿಂಸಾನಂ ದೇವಾನಂ ಆಯುಪ್ಪಮಾಣಂ। ಠಾನಂ ಖೋ ಪನೇತಂ। ವಿಸಾಖೇ। ವಿಜ್ಜತಿ ಯಂ ಇಧೇಕಚ್ಚೋ ಇತ್ಥೀ ವಾ ಪುರಿಸೋ ವಾ ಅಟ್ಠಙ್ಗಸಮನ್ನಾಗತಂ ಉಪೋಸಥಂ ಉಪವಸಿತ್ವಾ ಕಾಯಸ್ಸ ಭೇದಾ ಪರಂ ಮರಣಾ ತಾವತಿಂಸಾನಂ ದೇವಾನಂ ಸಹಬ್ಯತಂ ಉಪಪಜ್ಜೇಯ್ಯ। ಇದಂ ಖೋ ಪನೇತಂ। ವಿಸಾಖೇ। ಸನ್ಧಾಯ ಭಾಸಿತಂ ಕಪಣಂ ಮಾನುಸಕಂ ರಜ್ಜಂ ದಿಬ್ಬಂ ಸುಖಂ ಉಪನಿಧಾಯ।>
    text <ಯಾನಿ। ವಿಸಾಖೇ। ಮಾನುಸಕಾನಿ ದ್ವೇ ವಸ್ಸಸತಾನಿ। ಯಾಮಾನಂ ದೇವಾನಂ ಏಸೋ ಏಕೋ ರತ್ತಿನ್ದಿವೋ। ತಾಯ ರತ್ತಿಯಾ ತಿಂಸರತ್ತಿಯೋ ಮಾಸೋ। ತೇನ ಮಾಸೇನ ದ್ವಾದಸಮಾಸಿಯೋ ಸಂವಚ್ಛರೋ। ತೇನ ಸಂವಚ್ಛರೇನ ದಿಬ್ಬಾನಿ ದ್ವೇ ವಸ್ಸಸಹಸ್ಸಾನಿ ಯಾಮಾನಂ ದೇವಾನಂ ಆಯುಪ್ಪಮಾಣಂ। ಠಾನಂ ಖೋ ಪನೇತಂ। ವಿಸಾಖೇ। ವಿಜ್ಜತಿ ಯಂ ಇಧೇಕಚ್ಚೋ ಇತ್ಥೀ ವಾ ಪುರಿಸೋ ವಾ ಅಟ್ಠಙ್ಗಸಮನ್ನಾಗತಂ ಉಪೋಸಥಂ ಉಪವಸಿತ್ವಾ ಕಾಯಸ್ಸ ಭೇದಾ ಪರಂ ಮರಣಾ ಯಾಮಾನಂ ದೇವಾನಂ ಸಹಬ್ಯತಂ ಉಪಪಜ್ಜೇಯ್ಯ। ಇದಂ ಖೋ ಪನೇತಂ। ವಿಸಾಖೇ। ಸನ್ಧಾಯ ಭಾಸಿತಂ ಕಪಣಂ ಮಾನುಸಕಂ ರಜ್ಜಂ ದಿಬ್ಬಂ ಸುಖಂ ಉಪನಿಧಾಯ।>
    text <ಯಾನಿ। ವಿಸಾಖೇ। ಮಾನುಸಕಾನಿ ಚತ್ತಾರಿ ವಸ್ಸಸತಾನಿ। ತುಸಿತಾನಂ ದೇವಾನಂ ಏಸೋ ಏಕೋ ರತ್ತಿನ್ದಿವೋ। ತಾಯ ರತ್ತಿಯಾ ತಿಂಸರತ್ತಿಯೋ ಮಾಸೋ। ತೇನ ಮಾಸೇನ ದ್ವಾದಸಮಾಸಿಯೋ ಸಂವಚ್ಛರೋ। ತೇನ ಸಂವಚ್ಛರೇನ ದಿಬ್ಬಾನಿ ಚತ್ತಾರಿ ವಸ್ಸಸಹಸ್ಸಾನಿ ತುಸಿತಾನಂ ದೇವಾನಂ ಆಯುಪ್ಪಮಾಣಂ। ಠಾನಂ ಖೋ ಪನೇತಂ। ವಿಸಾಖೇ। ವಿಜ್ಜತಿ ಯಂ ಇಧೇಕಚ್ಚೋ ಇತ್ಥೀ ವಾ ಪುರಿಸೋ ವಾ ಅಟ್ಠಙ್ಗಸಮನ್ನಾಗತಂ ಉಪೋಸಥಂ ಉಪವಸಿತ್ವಾ ಕಾಯಸ್ಸ ಭೇದಾ ಪರಂ ಮರಣಾ ತುಸಿತಾನಂ ದೇವಾನಂ ಸಹಬ್ಯತಂ ಉಪಪಜ್ಜೇಯ್ಯ। ಇದಂ ಖೋ ಪನೇತಂ। ವಿಸಾಖೇ। ಸನ್ಧಾಯ ಭಾಸಿತಂ ಕಪಣಂ ಮಾನುಸಕಂ ರಜ್ಜಂ ದಿಬ್ಬಂ ಸುಖಂ ಉಪನಿಧಾಯ।>
    text <ಯಾನಿ। ವಿಸಾಖೇ। ಮಾನುಸಕಾನಿ ಅಟ್ಠ ವಸ್ಸಸತಾನಿ। ನಿಮ್ಮಾನರತೀನಂ ದೇವಾನಂ ಏಸೋ ಏಕೋ ರತ್ತಿನ್ದಿವೋ। ತಾಯ ರತ್ತಿಯಾ ತಿಂಸರತ್ತಿಯೋ ಮಾಸೋ। ತೇನ ಮಾಸೇನ ದ್ವಾದಸಮಾಸಿಯೋ ಸಂವಚ್ಛರೋ। ತೇನ ಸಂವಚ್ಛರೇನ ದಿಬ್ಬಾನಿ ಅಟ್ಠ ವಸ್ಸಸಹಸ್ಸಾನಿ ನಿಮ್ಮಾನರತೀನಂ ದೇವಾನಂ ಆಯುಪ್ಪಮಾಣಂ। ಠಾನಂ ಖೋ ಪನೇತಂ। ವಿಸಾಖೇ। ವಿಜ್ಜತಿ ಯಂ ಇಧೇಕಚ್ಚೋ ಇತ್ಥೀ ವಾ ಪುರಿಸೋ ವಾ ಅಟ್ಠಙ್ಗಸಮನ್ನಾಗತಂ ಉಪೋಸಥಂ ಉಪವಸಿತ್ವಾ ಕಾಯಸ್ಸ ಭೇದಾ ಪರಂ ಮರಣಾ ನಿಮ್ಮಾನರತೀನಂ ದೇವಾನಂ ಸಹಬ್ಯತಂ ಉಪಪಜ್ಜೇಯ್ಯ। ಇದಂ ಖೋ ಪನೇತಂ। ವಿಸಾಖೇ। ಸನ್ಧಾಯ ಭಾಸಿತಂ ಕಪಣಂ ಮಾನುಸಕಂ ರಜ್ಜಂ ದಿಬ್ಬಂ ಸುಖಂ ಉಪನಿಧಾಯ।>
    text <ಯಾನಿ। ವಿಸಾಖೇ। ಮಾನುಸಕಾನಿ ಸೋಳಸ ವಸ್ಸಸತಾನಿ। ಪರನಿಮ್ಮಿತವಸವತ್ತೀನಂ ದೇವಾನಂ ಏಸೋ ಏಕೋ ರತ್ತಿನ್ದಿವೋ। ತಾಯ ರತ್ತಿಯಾ ತಿಂಸರತ್ತಿಯೋ ಮಾಸೋ। ತೇನ ಮಾಸೇನ ದ್ವಾದಸಮಾಸಿಯೋ ಸಂವಚ್ಛರೋ। ತೇನ ಸಂವಚ್ಛರೇನ ದಿಬ್ಬಾನಿ ಸೋಳಸ ವಸ್ಸಸಹಸ್ಸಾನಿ ಪರನಿಮ್ಮಿತವಸವತ್ತೀನಂ ದೇವಾನಂ ಆಯುಪ್ಪಮಾಣಂ। ಠಾನಂ ಖೋ ಪನೇತಂ। ವಿಸಾಖೇ। ವಿಜ್ಜತಿ ಯಂ ಇಧೇಕಚ್ಚೋ ಇತ್ಥೀ ವಾ ಪುರಿಸೋ ವಾ ಅಟ್ಠಙ್ಗಸಮನ್ನಾಗತಂ ಉಪೋಸಥಂ ಉಪವಸಿತ್ವಾ ಕಾಯಸ್ಸ ಭೇದಾ ಪರಂ ಮರಣಾ ಪರನಿಮ್ಮಿತವಸವತ್ತೀನಂ ದೇವಾನಂ ಸಹಬ್ಯತಂ ಉಪಪಜ್ಜೇಯ್ಯ। ಇದಂ ಖೋ ಪನೇತಂ। ವಿಸಾಖೇ। ಸನ್ಧಾಯ ಭಾಸಿತಂ ಕಪಣಂ ಮಾನುಸಕಂ ರಜ್ಜಂ ದಿಬ್ಬಂ ಸುಖಂ ಉಪನಿಧಾಯಾತಿ।>
    stand <ಮಹಾವಗ್ಗೋ ಸತ್ತಮೋ।>
    text <ತಸ್ಸುದ್ದಾನಂ>
