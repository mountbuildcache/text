text <೪॥ ಮಹಾಯಮಕವಗ್ಗೋ>
  text <೧॥ ಚೂಳಗೋಸಿಙ್ಗಸುತ್ತಂ>
    text <೩೨೫>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ನಾತಿಕೇ ವಿಹರತಿ ಗಿಞ್ಜಕಾವಸಥೇ। ತೇನ ಖೋ ಪನ ಸಮಯೇನ ಆಯಸ್ಮಾ ಚ ಅನುರುದ್ಧೋ ಆಯಸ್ಮಾ ಚ ನನ್ದಿಯೋ ಆಯಸ್ಮಾ ಚ ಕಿಮಿಲೋ ಗೋಸಿಙ್ಗಸಾಲವನದಾಯೇ ವಿಹರನ್ತಿ। ಅಥ ಖೋ ಭಗವಾ ಸಾಯನ್ಹಸಮಯಂ ಪಟಿಸಲ್ಲಾನಾ ವುಟ್ಠಿತೋ ಯೇನ ಗೋಸಿಙ್ಗಸಾಲವನದಾಯೋ ತೇನುಪಸಙ್ಕಮಿ। ಅದ್ದಸಾ ಖೋ ದಾಯಪಾಲೋ ಭಗವನ್ತಂ ದೂರತೋವ ಆಗಚ್ಛನ್ತಂ। ದಿಸ್ವಾನ ಭಗವನ್ತಂ ಏತದವೋಚ ಮಾ। ಸಮಣ। ಏತಂ ದಾಯಂ ಪಾವಿಸಿ। ಸನ್ತೇತ್ಥ ತಯೋ ಕುಲಪುತ್ತಾ ಅತ್ತಕಾಮರೂಪಾ ವಿಹರನ್ತಿ। ಮಾ ತೇಸಂ ಅಫಾಸುಮಕಾಸೀತಿ।>
    text <ಅಸ್ಸೋಸಿ ಖೋ ಆಯಸ್ಮಾ ಅನುರುದ್ಧೋ ದಾಯಪಾಲಸ್ಸ ಭಗವತಾ ಸದ್ಧಿಂ ಮನ್ತಯಮಾನಸ್ಸ। ಸುತ್ವಾನ ದಾಯಪಾಲಂ ಏತದವೋಚ ಮಾ। ಆವುಸೋ ದಾಯಪಾಲ। ಭಗವನ್ತಂ ವಾರೇಸಿ। ಸತ್ಥಾ ನೋ ಭಗವಾ ಅನುಪ್ಪತ್ತೋತಿ। ಅಥ ಖೋ ಆಯಸ್ಮಾ ಅನುರುದ್ಧೋ ಯೇನಾಯಸ್ಮಾ ಚ ನನ್ದಿಯೋ ಆಯಸ್ಮಾ ಚ ಕಿಮಿಲೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮನ್ತಞ್ಚ ನನ್ದಿಯಂ ಆಯಸ್ಮನ್ತಞ್ಚ ಕಿಮಿಲಂ ಏತದವೋಚ ಅಭಿಕ್ಕಮಥಾಯಸ್ಮನ್ತೋ। ಅಭಿಕ್ಕಮಥಾಯಸ್ಮನ್ತೋ। ಸತ್ಥಾ ನೋ ಭಗವಾ ಅನುಪ್ಪತ್ತೋತಿ। ಅಥ ಖೋ ಆಯಸ್ಮಾ ಚ ಅನುರುದ್ಧೋ ಆಯಸ್ಮಾ ಚ ನನ್ದಿಯೋ ಆಯಸ್ಮಾ ಚ ಕಿಮಿಲೋ ಭಗವನ್ತಂ ಪಚ್ಚುಗ್ಗನ್ತ್ವಾ ಏಕೋ ಭಗವತೋ ಪತ್ತಚೀವರಂ ಪಟಿಗ್ಗಹೇಸಿ। ಏಕೋ ಆಸನಂ ಪಞ್ಞಪೇಸಿ। ಏಕೋ ಪಾದೋದಕಂ ಉಪಟ್ಠಾಪೇಸಿ। ನಿಸೀದಿ ಭಗವಾ ಪಞ್ಞತ್ತೇ ಆಸನೇ। ನಿಸಜ್ಜ ಖೋ ಭಗವಾ ಪಾದೇ ಪಕ್ಖಾಲೇಸಿ। ತೇಪಿ ಖೋ ಆಯಸ್ಮನ್ತೋ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿಂಸು। ಏಕಮನ್ತಂ ನಿಸಿನ್ನಂ ಖೋ ಆಯಸ್ಮನ್ತಂ ಅನುರುದ್ಧಂ ಭಗವಾ ಏತದವೋಚ>
    text <೩೨೬>, <ಕಚ್ಚಿ ವೋ। ಅನುರುದ್ಧಾ। ಖಮನೀಯಂ। ಕಚ್ಚಿ ಯಾಪನೀಯಂ। ಕಚ್ಚಿ ಪಿಣ್ಡಕೇನ ನ ಕಿಲಮಥಾತಿ॥ ಖಮನೀಯಂ। ಭಗವಾ। ಯಾಪನೀಯಂ। ಭಗವಾ। ನ ಚ ಮಯಂ। ಭನ್ತೇ। ಪಿಣ್ಡಕೇನ ಕಿಲಮಾಮಾತಿ। ಕಚ್ಚಿ ಪನ ವೋ। ಅನುರುದ್ಧಾ। ಸಮಗ್ಗಾ ಸಮ್ಮೋದಮಾನಾ ಅವಿವದಮಾನಾ ಖೀರೋದಕೀಭೂತಾ ಅಞ್ಞಮಞ್ಞಂ ಪಿಯಚಕ್ಖೂಹಿ ಸಮ್ಪಸ್ಸನ್ತಾ ವಿಹರಥಾತಿ॥ ತಗ್ಘ ಮಯಂ। ಭನ್ತೇ। ಸಮಗ್ಗಾ ಸಮ್ಮೋದಮಾನಾ ಅವಿವದಮಾನಾ ಖೀರೋದಕೀಭೂತಾ ಅಞ್ಞಮಞ್ಞಂ ಪಿಯಚಕ್ಖೂಹಿ ಸಮ್ಪಸ್ಸನ್ತಾ ವಿಹರಾಮಾತಿ। ಯಥಾ ಕಥಂ ಪನ ತುಮ್ಹೇ। ಅನುರುದ್ಧಾ। ಸಮಗ್ಗಾ ಸಮ್ಮೋದಮಾನಾ ಅವಿವದಮಾನಾ ಖೀರೋದಕೀಭೂತಾ ಅಞ್ಞಮಞ್ಞಂ ಪಿಯಚಕ್ಖೂಹಿ ಸಮ್ಪಸ್ಸನ್ತಾ ವಿಹರಥಾತಿ॥ ಇಧ ಮಯ್ಹಂ। ಭನ್ತೇ। ಏವಂ ಹೋತಿ ಲಾಭಾ ವತ ಮೇ। ಸುಲದ್ಧಂ ವತ ಮೇ। ಯೋಹಂ ಏವರೂಪೇಹಿ ಸಬ್ರಹ್ಮಚಾರೀಹಿ ಸದ್ಧಿಂ ವಿಹರಾಮೀತಿ। ತಸ್ಸ ಮಯ್ಹಂ। ಭನ್ತೇ। ಇಮೇಸು ಆಯಸ್ಮನ್ತೇಸು ಮೇತ್ತಂ ಕಾಯಕಮ್ಮಂ ಪಚ್ಚುಪಟ್ಠಿತಂ ಆವಿ ಚೇವ ರಹೋ ಚ। ಮೇತ್ತಂ ವಚೀಕಮ್ಮಂ ಪಚ್ಚುಪಟ್ಠಿತಂ ಆವಿ ಚೇವ ರಹೋ ಚ। ಮೇತ್ತಂ ಮನೋಕಮ್ಮಂ ಪಚ್ಚುಪಟ್ಠಿತಂ ಆವಿ ಚೇವ ರಹೋ ಚ। ತಸ್ಸ ಮಯ್ಹಂ। ಭನ್ತೇ। ಏವಂ ಹೋತಿ ಯಂನೂನಾಹಂ ಸಕಂ ಚಿತ್ತಂ ನಿಕ್ಖಿಪಿತ್ವಾ ಇಮೇಸಂಯೇವ ಆಯಸ್ಮನ್ತಾನಂ ಚಿತ್ತಸ್ಸ ವಸೇನ ವತ್ತೇಯ್ಯನ್ತಿ। ಸೋ ಖೋ ಅಹಂ। ಭನ್ತೇ। ಸಕಂ ಚಿತ್ತಂ ನಿಕ್ಖಿಪಿತ್ವಾ ಇಮೇಸಂಯೇವ ಆಯಸ್ಮನ್ತಾನಂ ಚಿತ್ತಸ್ಸ ವಸೇನ ವತ್ತಾಮಿ। ನಾನಾ ಹಿ ಖೋ ನೋ। ಭನ್ತೇ। ಕಾಯಾ ಏಕಞ್ಚ ಪನ ಮಞ್ಞೇ ಚಿತ್ತನ್ತಿ।>
    text <ಆಯಸ್ಮಾಪಿ ಖೋ ನನ್ದಿಯೋ…ಪೇ॰… ಆಯಸ್ಮಾಪಿ ಖೋ ಕಿಮಿಲೋ ಭಗವನ್ತಂ ಏತದವೋಚ ಮಯ್ಹಮ್ಪಿ। ಭನ್ತೇ। ಏವಂ ಹೋತಿ ಲಾಭಾ ವತ ಮೇ। ಸುಲದ್ಧಂ ವತ ಮೇ। ಯೋಹಂ ಏವರೂಪೇಹಿ ಸಬ್ರಹ್ಮಚಾರೀಹಿ ಸದ್ಧಿಂ ವಿಹರಾಮೀತಿ। ತಸ್ಸ ಮಯ್ಹಂ। ಭನ್ತೇ। ಇಮೇಸು ಆಯಸ್ಮನ್ತೇಸು ಮೇತ್ತಂ ಕಾಯಕಮ್ಮಂ ಪಚ್ಚುಪಟ್ಠಿತಂ ಆವಿ ಚೇವ ರಹೋ ಚ। ಮೇತ್ತಂ ವಚೀಕಮ್ಮಂ ಪಚ್ಚುಪಟ್ಠಿತಂ ಆವಿ ಚೇವ ರಹೋ ಚ। ಮೇತ್ತಂ ಮನೋಕಮ್ಮಂ ಪಚ್ಚುಪಟ್ಠಿತಂ ಆವಿ ಚೇವ ರಹೋ ಚ। ತಸ್ಸ ಮಯ್ಹಂ। ಭನ್ತೇ। ಏವಂ ಹೋತಿ ಯಂನೂನಾಹಂ ಸಕಂ ಚಿತ್ತಂ ನಿಕ್ಖಿಪಿತ್ವಾ ಇಮೇಸಂಯೇವ ಆಯಸ್ಮನ್ತಾನಂ ಚಿತ್ತಸ್ಸ ವಸೇನ ವತ್ತೇಯ್ಯನ್ತಿ। ಸೋ ಖೋ ಅಹಂ। ಭನ್ತೇ। ಸಕಂ ಚಿತ್ತಂ ನಿಕ್ಖಿಪಿತ್ವಾ ಇಮೇಸಂಯೇವ ಆಯಸ್ಮನ್ತಾನಂ ಚಿತ್ತಸ್ಸ ವಸೇನ ವತ್ತಾಮಿ। ನಾನಾ ಹಿ ಖೋ ನೋ। ಭನ್ತೇ। ಕಾಯಾ ಏಕಞ್ಚ ಪನ ಮಞ್ಞೇ ಚಿತ್ತನ್ತಿ।>
    text <ಏವಂ ಖೋ ಮಯಂ। ಭನ್ತೇ। ಸಮಗ್ಗಾ ಸಮ್ಮೋದಮಾನಾ ಅವಿವದಮಾನಾ ಖೀರೋದಕೀಭೂತಾ ಅಞ್ಞಮಞ್ಞಂ ಪಿಯಚಕ್ಖೂಹಿ ಸಮ್ಪಸ್ಸನ್ತಾ ವಿಹರಾಮಾತಿ।>
    text <೩೨೭>, <ಸಾಧು ಸಾಧು। ಅನುರುದ್ಧಾ॥ ಕಚ್ಚಿ ಪನ ವೋ। ಅನುರುದ್ಧಾ। ಅಪ್ಪಮತ್ತಾ ಆತಾಪಿನೋ ಪಹಿತತ್ತಾ ವಿಹರಥಾತಿ॥ ತಗ್ಘ ಮಯಂ। ಭನ್ತೇ। ಅಪ್ಪಮತ್ತಾ ಆತಾಪಿನೋ ಪಹಿತತ್ತಾ ವಿಹರಾಮಾತಿ। ಯಥಾ ಕಥಂ ಪನ ತುಮ್ಹೇ। ಅನುರುದ್ಧಾ। ಅಪ್ಪಮತ್ತಾ ಆತಾಪಿನೋ ಪಹಿತತ್ತಾ ವಿಹರಥಾತಿ॥ ಇಧ। ಭನ್ತೇ। ಅಮ್ಹಾಕಂ ಯೋ ಪಠಮಂ ಗಾಮತೋ ಪಿಣ್ಡಾಯ ಪಟಿಕ್ಕಮತಿ ಸೋ ಆಸನಾನಿ ಪಞ್ಞಪೇತಿ। ಪಾನೀಯಂ ಪರಿಭೋಜನೀಯಂ ಉಪಟ್ಠಾಪೇತಿ। ಅವಕ್ಕಾರಪಾತಿಂ ಉಪಟ್ಠಾಪೇತಿ। ಯೋ ಪಚ್ಛಾ ಗಾಮತೋ ಪಿಣ್ಡಾಯ ಪಟಿಕ್ಕಮತಿ। ಸಚೇ ಹೋತಿ ಭುತ್ತಾವಸೇಸೋ ಸಚೇ ಆಕಙ್ಖತಿ ಭುಞ್ಜತಿ। ನೋ ಚೇ ಆಕಙ್ಖತಿ ಅಪ್ಪಹರಿತೇ ವಾ ಛಡ್ಡೇತಿ। ಅಪ್ಪಾಣಕೇ ವಾ ಉದಕೇ ಓಪಿಲಾಪೇತಿ। ಸೋ ಆಸನಾನಿ ಪಟಿಸಾಮೇತಿ। ಪಾನೀಯಂ ಪರಿಭೋಜನೀಯಂ ಪಟಿಸಾಮೇತಿ। ಅವಕ್ಕಾರಪಾತಿಂ ಪಟಿಸಾಮೇತಿ। ಭತ್ತಗ್ಗಂ ಸಮ್ಮಜ್ಜತಿ। ಯೋ ಪಸ್ಸತಿ ಪಾನೀಯಘಟಂ ವಾ ಪರಿಭೋಜನೀಯಘಟಂ ವಾ ವಚ್ಚಘಟಂ ವಾ ರಿತ್ತಂ ತುಚ್ಛಂ ಸೋ ಉಪಟ್ಠಾಪೇತಿ। ಸಚಸ್ಸ ಹೋತಿ ಅವಿಸಯ್ಹಂ। ಹತ್ಥವಿಕಾರೇನ ದುತಿಯಂ ಆಮನ್ತೇತ್ವಾ ಹತ್ಥವಿಲಙ್ಘಕೇನ ಉಪಟ್ಠಾಪೇಮ। ನ ತ್ವೇವ ಮಯಂ। ಭನ್ತೇ। ತಪ್ಪಚ್ಚಯಾ ವಾಚಂ ಭಿನ್ದಾಮ। ಪಞ್ಚಾಹಿಕಂ ಖೋ ಪನ ಮಯಂ। ಭನ್ತೇ। ಸಬ್ಬರತ್ತಿಕಂ ಧಮ್ಮಿಯಾ ಕಥಾಯ ಸನ್ನಿಸೀದಾಮ। ಏವಂ ಖೋ ಮಯಂ। ಭನ್ತೇ। ಅಪ್ಪಮತ್ತಾ ಆತಾಪಿನೋ ಪಹಿತತ್ತಾ ವಿಹರಾಮಾತಿ।>
    text <೩೨೮>, <ಸಾಧು ಸಾಧು। ಅನುರುದ್ಧಾ॥ ಅತ್ಥಿ ಪನ ವೋ। ಅನುರುದ್ಧಾ। ಏವಂ ಅಪ್ಪಮತ್ತಾನಂ ಆತಾಪೀನಂ ಪಹಿತತ್ತಾನಂ ವಿಹರನ್ತಾನಂ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸೋ ಅಧಿಗತೋ ಫಾಸುವಿಹಾರೋತಿ॥ ಕಿಞ್ಹಿ ನೋ ಸಿಯಾ। ಭನ್ತೇ॥ ಇಧ ಮಯಂ। ಭನ್ತೇ। ಯಾವದೇವ ಆಕಙ್ಖಾಮ ವಿವಿಚ್ಚೇವ ಕಾಮೇಹಿ ವಿವಿಚ್ಚ ಅಕುಸಲೇಹಿ ಧಮ್ಮೇಹಿ ಸವಿತಕ್ಕಂ ಸವಿಚಾರಂ ವಿವೇಕಜಂ ಪೀತಿಸುಖಂ ಪಠಮಂ ಝಾನಂ ಉಪಸಮ್ಪಜ್ಜ ವಿಹರಾಮ। ಅಯಂ ಖೋ ನೋ। ಭನ್ತೇ। ಅಮ್ಹಾಕಂ ಅಪ್ಪಮತ್ತಾನಂ ಆತಾಪೀನಂ ಪಹಿತತ್ತಾನಂ ವಿಹರನ್ತಾನಂ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸೋ ಅಧಿಗತೋ ಫಾಸುವಿಹಾರೋತಿ।>
    text <ಸಾಧು ಸಾಧು। ಅನುರುದ್ಧಾ॥ ಏತಸ್ಸ ಪನ ವೋ। ಅನುರುದ್ಧಾ। ವಿಹಾರಸ್ಸ ಸಮತಿಕ್ಕಮಾಯ ಏತಸ್ಸ ವಿಹಾರಸ್ಸ ಪಟಿಪ್ಪಸ್ಸದ್ಧಿಯಾ ಅತ್ಥಞ್ಞೋ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸೋ ಅಧಿಗತೋ ಫಾಸುವಿಹಾರೋತಿ॥ ಕಿಞ್ಹಿ ನೋ ಸಿಯಾ। ಭನ್ತೇ॥ ಇಧ ಮಯಂ। ಭನ್ತೇ। ಯಾವದೇವ ಆಕಙ್ಖಾಮ ವಿತಕ್ಕವಿಚಾರಾನಂ ವೂಪಸಮಾ ಅಜ್ಝತ್ತಂ ಸಮ್ಪಸಾದನಂ ಚೇತಸೋ ಏಕೋದಿಭಾವಂ ಅವಿತಕ್ಕಂ ಅವಿಚಾರಂ ಸಮಾಧಿಜಂ ಪೀತಿಸುಖಂ ದುತಿಯಂ ಝಾನಂ ಉಪಸಮ್ಪಜ್ಜ ವಿಹರಾಮ। ಏತಸ್ಸ। ಭನ್ತೇ। ವಿಹಾರಸ್ಸ ಸಮತಿಕ್ಕಮಾಯ ಏತಸ್ಸ ವಿಹಾರಸ್ಸ ಪಟಿಪ್ಪಸ್ಸದ್ಧಿಯಾ ಅಯಮಞ್ಞೋ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸೋ ಅಧಿಗತೋ ಫಾಸುವಿಹಾರೋತಿ।>
    text <ಸಾಧು ಸಾಧು। ಅನುರುದ್ಧಾ॥ ಏತಸ್ಸ ಪನ ವೋ। ಅನುರುದ್ಧಾ। ವಿಹಾರಸ್ಸ ಸಮತಿಕ್ಕಮಾಯ ಏತಸ್ಸ ವಿಹಾರಸ್ಸ ಪಟಿಪ್ಪಸ್ಸದ್ಧಿಯಾ ಅತ್ಥಞ್ಞೋ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸೋ ಅಧಿಗತೋ ಫಾಸುವಿಹಾರೋತಿ॥ ಕಿಞ್ಹಿ ನೋ ಸಿಯಾ। ಭನ್ತೇ॥ ಇಧ ಮಯಂ। ಭನ್ತೇ। ಯಾವದೇವ ಆಕಙ್ಖಾಮ ಪೀತಿಯಾ ಚ ವಿರಾಗಾ ಉಪೇಕ್ಖಕಾ ಚ ವಿಹರಾಮ। ಸತಾ ಚ ಸಮ್ಪಜಾನಾ। ಸುಖಞ್ಚ ಕಾಯೇನ ಪಟಿಸಂವೇದೇಮ। ಯಂ ತಂ ಅರಿಯಾ ಆಚಿಕ್ಖನ್ತಿ ಉಪೇಕ್ಖಕೋ ಸತಿಮಾ ಸುಖವಿಹಾರೀತಿ ತತಿಯಂ ಝಾನಂ ಉಪಸಮ್ಪಜ್ಜ ವಿಹರಾಮ। ಏತಸ್ಸ। ಭನ್ತೇ। ವಿಹಾರಸ್ಸ ಸಮತಿಕ್ಕಮಾಯ ಏತಸ್ಸ ವಿಹಾರಸ್ಸ ಪಟಿಪ್ಪಸ್ಸದ್ಧಿಯಾ ಅಯಮಞ್ಞೋ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸೋ ಅಧಿಗತೋ ಫಾಸುವಿಹಾರೋತಿ।>
    text <ಸಾಧು ಸಾಧು। ಅನುರುದ್ಧಾ॥ ಏತಸ್ಸ ಪನ ವೋ। ಅನುರುದ್ಧಾ। ವಿಹಾರಸ್ಸ ಸಮತಿಕ್ಕಮಾಯ ಏತಸ್ಸ ವಿಹಾರಸ್ಸ ಪಟಿಪ್ಪಸ್ಸದ್ಧಿಯಾ ಅತ್ಥಞ್ಞೋ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸೋ ಅಧಿಗತೋ ಫಾಸುವಿಹಾರೋತಿ॥ ಕಿಞ್ಹಿ ನೋ ಸಿಯಾ। ಭನ್ತೇ॥ ಇಧ ಮಯಂ। ಭನ್ತೇ। ಯಾವದೇವ ಆಕಙ್ಖಾಮ ಸುಖಸ್ಸ ಚ ಪಹಾನಾ ದುಕ್ಖಸ್ಸ ಚ ಪಹಾನಾ। ಪುಬ್ಬೇವ ಸೋಮನಸ್ಸದೋಮನಸ್ಸಾನಂ ಅತ್ಥಙ್ಗಮಾ। ಅದುಕ್ಖಮಸುಖಂ ಉಪೇಕ್ಖಾಸತಿಪಾರಿಸುದ್ಧಿಂ ಚತುತ್ಥಂ ಝಾನಂ ಉಪಸಮ್ಪಜ್ಜ ವಿಹರಾಮ। ಏತಸ್ಸ। ಭನ್ತೇ। ವಿಹಾರಸ್ಸ ಸಮತಿಕ್ಕಮಾಯ ಏತಸ್ಸ ವಿಹಾರಸ್ಸ ಪಟಿಪ್ಪಸ್ಸದ್ಧಿಯಾ ಅಯಮಞ್ಞೋ ಉತ್ತರಿ ಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸೋ ಅಧಿಗತೋ ಫಾಸುವಿಹಾರೋತಿ।>
    text <ಸಾಧು ಸಾಧು। ಅನುರುದ್ಧಾ॥ ಏತಸ್ಸ ಪನ ವೋ। ಅನುರುದ್ಧಾ। ವಿಹಾರಸ್ಸ ಸಮತಿಕ್ಕಮಾಯ ಏತಸ್ಸ ವಿಹಾರಸ್ಸ ಪಟಿಪ್ಪಸ್ಸದ್ಧಿಯಾ ಅತ್ಥಞ್ಞೋ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸೋ ಅಧಿಗತೋ ಫಾಸುವಿಹಾರೋತಿ॥ ಕಿಞ್ಹಿ ನೋ ಸಿಯಾ। ಭನ್ತೇ॥ ಇಧ ಮಯಂ। ಭನ್ತೇ। ಯಾವದೇವ ಆಕಙ್ಖಾಮ ಸಬ್ಬಸೋ ರೂಪಸಞ್ಞಾನಂ ಸಮತಿಕ್ಕಮಾ ಪಟಿಘಸಞ್ಞಾನಂ ಅತ್ಥಙ್ಗಮಾ ನಾನತ್ತಸಞ್ಞಾನಂ ಅಮನಸಿಕಾರಾ ಅನನ್ತೋ ಆಕಾಸೋತಿ ಆಕಾಸಾನಞ್ಚಾಯತನಂ ಉಪಸಮ್ಪಜ್ಜ ವಿಹರಾಮ। ಏತಸ್ಸ। ಭನ್ತೇ। ವಿಹಾರಸ್ಸ ಸಮತಿಕ್ಕಮಾಯ ಏತಸ್ಸ ವಿಹಾರಸ್ಸ ಪಟಿಪ್ಪಸ್ಸದ್ಧಿಯಾ ಅಯಮಞ್ಞೋ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸೋ ಅಧಿಗತೋ ಫಾಸುವಿಹಾರೋತಿ।>
    text <ಸಾಧು ಸಾಧು। ಅನುರುದ್ಧಾ॥ ಏತಸ್ಸ ಪನ ವೋ। ಅನುರುದ್ಧಾ। ವಿಹಾರಸ್ಸ ಸಮತಿಕ್ಕಮಾಯ ಏತಸ್ಸ ವಿಹಾರಸ್ಸ ಪಟಿಪ್ಪಸ್ಸದ್ಧಿಯಾ ಅತ್ಥಞ್ಞೋ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸೋ ಅಧಿಗತೋ ಫಾಸುವಿಹಾರೋತಿ॥ ಕಿಞ್ಹಿ ನೋ ಸಿಯಾ। ಭನ್ತೇ॥ ಇಧ ಮಯಂ। ಭನ್ತೇ। ಯಾವದೇವ ಆಕಙ್ಖಾಮ ಸಬ್ಬಸೋ ಆಕಾಸಾನಞ್ಚಾಯತನಂ ಸಮತಿಕ್ಕಮ್ಮ ಅನನ್ತಂ ವಿಞ್ಞಾಣನ್ತಿ ವಿಞ್ಞಾಣಞ್ಚಾಯತನಂ ಉಪಸಮ್ಪಜ್ಜ ವಿಹರಾಮ…ಪೇ॰… ಸಬ್ಬಸೋ ವಿಞ್ಞಾಣಞ್ಚಾಯತನಂ ಸಮತಿಕ್ಕಮ್ಮ ನತ್ಥಿ ಕಿಞ್ಚೀತಿ ಆಕಿಞ್ಚಞ್ಞಾಯತನಂ ಉಪಸಮ್ಪಜ್ಜ ವಿಹರಾಮ…ಪೇ॰… ಸಬ್ಬಸೋ ಆಕಿಞ್ಚಞ್ಞಾಯತನಂ ಸಮತಿಕ್ಕಮ್ಮ ನೇವಸಞ್ಞಾನಾಸಞ್ಞಾಯತನಂ ಉಪಸಮ್ಪಜ್ಜ ವಿಹರಾಮ। ಏತಸ್ಸ। ಭನ್ತೇ। ವಿಹಾರಸ್ಸ ಸಮತಿಕ್ಕಮಾಯ ಏತಸ್ಸ ವಿಹಾರಸ್ಸ ಪಟಿಪ್ಪಸ್ಸದ್ಧಿಯಾ ಅಯಮಞ್ಞೋ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸೋ ಅಧಿಗತೋ ಫಾಸುವಿಹಾರೋತಿ।>
    text <೩೨೯>, <ಸಾಧು ಸಾಧು। ಅನುರುದ್ಧಾ॥ ಏತಸ್ಸ ಪನ ವೋ। ಅನುರುದ್ಧಾ। ವಿಹಾರಸ್ಸ ಸಮತಿಕ್ಕಮಾಯ ಏತಸ್ಸ ವಿಹಾರಸ್ಸ ಪಟಿಪ್ಪಸ್ಸದ್ಧಿಯಾ ಅತ್ಥಞ್ಞೋ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸೋ ಅಧಿಗತೋ ಫಾಸುವಿಹಾರೋತಿ॥ ಕಿಞ್ಹಿ ನೋ ಸಿಯಾ। ಭನ್ತೇ॥ ಇಧ ಮಯಂ। ಭನ್ತೇ। ಯಾವದೇವ ಆಕಙ್ಖಾಮ ಸಬ್ಬಸೋ ನೇವಸಞ್ಞಾನಾಸಞ್ಞಾಯತನಂ ಸಮತಿಕ್ಕಮ್ಮ ಸಞ್ಞಾವೇದಯಿತನಿರೋಧಂ ಉಪಸಮ್ಪಜ್ಜ ವಿಹರಾಮ। ಪಞ್ಞಾಯ ಚ ನೋ ದಿಸ್ವಾ ಆಸವಾ ಪರಿಕ್ಖೀಣಾ। ಏತಸ್ಸ। ಭನ್ತೇ। ವಿಹಾರಸ್ಸ ಸಮತಿಕ್ಕಮಾಯ ಏತಸ್ಸ ವಿಹಾರಸ್ಸ ಪಟಿಪ್ಪಸ್ಸದ್ಧಿಯಾ ಅಯಮಞ್ಞೋ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸೋ ಅಧಿಗತೋ ಫಾಸುವಿಹಾರೋ। ಇಮಮ್ಹಾ ಚ ಮಯಂ। ಭನ್ತೇ। ಫಾಸುವಿಹಾರಾ ಅಞ್ಞಂ ಫಾಸುವಿಹಾರಂ ಉತ್ತರಿತರಂ ವಾ ಪಣೀತತರಂ ವಾ ನ ಸಮನುಪಸ್ಸಾಮಾತಿ। ಸಾಧು ಸಾಧು। ಅನುರುದ್ಧಾ॥ ಇಮಮ್ಹಾ ಫಾಸುವಿಹಾರಾ ಉತ್ತರಿತರೋ ವಾ ಪಣೀತತರೋ ವಾ ಫಾಸುವಿಹಾರೋ ನತ್ಥೀತಿ।>
    text <೩೩೦>, <ಅಥ ಖೋ ಭಗವಾ ಆಯಸ್ಮನ್ತಞ್ಚ ಅನುರುದ್ಧಂ ಆಯಸ್ಮನ್ತಞ್ಚ ನನ್ದಿಯಂ ಆಯಸ್ಮನ್ತಞ್ಚ ಕಿಮಿಲಂ ಧಮ್ಮಿಯಾ ಕಥಾಯ ಸನ್ದಸ್ಸೇತ್ವಾ ಸಮಾದಪೇತ್ವಾ ಸಮುತ್ತೇಜೇತ್ವಾ ಸಮ್ಪಹಂಸೇತ್ವಾ ಉಟ್ಠಾಯಾಸನಾ ಪಕ್ಕಾಮಿ। ಅಥ ಖೋ ಆಯಸ್ಮಾ ಚ ಅನುರುದ್ಧೋ ಆಯಸ್ಮಾ ಚ ನನ್ದಿಯೋ ಆಯಸ್ಮಾ ಚ ಕಿಮಿಲೋ ಭಗವನ್ತಂ ಅನುಸಂಯಾಯಿತ್ವಾ ತತೋ ಪಟಿನಿವತ್ತಿತ್ವಾ ಆಯಸ್ಮಾ ಚ ನನ್ದಿಯೋ ಆಯಸ್ಮಾ ಚ ಕಿಮಿಲೋ ಆಯಸ್ಮನ್ತಂ ಅನುರುದ್ಧಂ ಏತದವೋಚುಂ ಕಿಂ ನು ಖೋ ಮಯಂ ಆಯಸ್ಮತೋ ಅನುರುದ್ಧಸ್ಸ ಏವಮಾರೋಚಿಮ್ಹ ಇಮಾಸಞ್ಚ ಇಮಾಸಞ್ಚ ವಿಹಾರಸಮಾಪತ್ತೀನಂ ಮಯಂ ಲಾಭಿನೋತಿ। ಯಂ ನೋ ಆಯಸ್ಮಾ ಅನುರುದ್ಧೋ ಭಗವತೋ ಸಮ್ಮುಖಾ ಯಾವ ಆಸವಾನಂ ಖಯಾ ಪಕಾಸೇತೀತಿ॥ ನ ಖೋ ಮೇ ಆಯಸ್ಮನ್ತೋ ಏವಮಾರೋಚೇಸುಂ ಇಮಾಸಞ್ಚ ಇಮಾಸಞ್ಚ ವಿಹಾರಸಮಾಪತ್ತೀನಂ ಮಯಂ ಲಾಭಿನೋತಿ। ಅಪಿ ಚ ಮೇ ಆಯಸ್ಮನ್ತಾನಂ ಚೇತಸಾ ಚೇತೋ ಪರಿಚ್ಚ ವಿದಿತೋ ಇಮಾಸಞ್ಚ ಇಮಾಸಞ್ಚ ವಿಹಾರಸಮಾಪತ್ತೀನಂ ಇಮೇ ಆಯಸ್ಮನ್ತೋ ಲಾಭಿನೋತಿ। ದೇವತಾಪಿ ಮೇ ಏತಮತ್ಥಂ ಆರೋಚೇಸುಂ ಇಮಾಸಞ್ಚ ಇಮಾಸಞ್ಚ ವಿಹಾರಸಮಾಪತ್ತೀನಂ ಇಮೇ ಆಯಸ್ಮನ್ತೋ ಲಾಭಿನೋತಿ। ತಮೇನಂ ಭಗವತಾ ಪಞ್ಹಾಭಿಪುಟ್ಠೇನ ಬ್ಯಾಕತನ್ತಿ।>
    text <೩೩೧>, <ಅಥ ಖೋ ದೀಘೋ ಪರಜನೋ ಯಕ್ಖೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ಅಟ್ಠಾಸಿ। ಏಕಮನ್ತಂ ಠಿತೋ ಖೋ ದೀಘೋ ಪರಜನೋ ಯಕ್ಖೋ ಭಗವನ್ತಂ ಏತದವೋಚ ಲಾಭಾ ವತ। ಭನ್ತೇ। ವಜ್ಜೀನಂ। ಸುಲದ್ಧಲಾಭಾ ವಜ್ಜಿಪಜಾಯ। ಯತ್ಥ ತಥಾಗತೋ ವಿಹರತಿ ಅರಹಂ ಸಮ್ಮಾಸಮ್ಬುದ್ಧೋ। ಇಮೇ ಚ ತಯೋ ಕುಲಪುತ್ತಾ ಆಯಸ್ಮಾ ಚ ಅನುರುದ್ಧೋ। ಆಯಸ್ಮಾ ಚ ನನ್ದಿಯೋ। ಆಯಸ್ಮಾ ಚ ಕಿಮಿಲೋತಿ। ದೀಘಸ್ಸ ಪರಜನಸ್ಸ ಯಕ್ಖಸ್ಸ ಸದ್ದಂ ಸುತ್ವಾ ಭುಮ್ಮಾ ದೇವಾ ಸದ್ದಮನುಸ್ಸಾವೇಸುಂ ಲಾಭಾ ವತ। ಭೋ। ವಜ್ಜೀನಂ। ಸುಲದ್ಧಲಾಭಾ ವಜ್ಜಿಪಜಾಯ। ಯತ್ಥ ತಥಾಗತೋ ವಿಹರತಿ ಅರಹಂ ಸಮ್ಮಾಸಮ್ಬುದ್ಧೋ। ಇಮೇ ಚ ತಯೋ ಕುಲಪುತ್ತಾ ಆಯಸ್ಮಾ ಚ ಅನುರುದ್ಧೋ। ಆಯಸ್ಮಾ ಚ ನನ್ದಿಯೋ। ಆಯಸ್ಮಾ ಚ ಕಿಮಿಲೋತಿ। ಭುಮ್ಮಾನಂ ದೇವಾನಂ ಸದ್ದಂ ಸುತ್ವಾ ಚಾತುಮಹಾರಾಜಿಕಾ ದೇವಾ…ಪೇ॰… ತಾವತಿಂಸಾ ದೇವಾ…ಪೇ॰… ಯಾಮಾ ದೇವಾ…ಪೇ॰… ತುಸಿತಾ ದೇವಾ…ಪೇ॰… ನಿಮ್ಮಾನರತೀ ದೇವಾ…ಪೇ॰… ಪರನಿಮ್ಮಿತವಸವತ್ತೀ ದೇವಾ…ಪೇ॰… ಬ್ರಹ್ಮಕಾಯಿಕಾ ದೇವಾ ಸದ್ದಮನುಸ್ಸಾವೇಸುಂ ಲಾಭಾ ವತ। ಭೋ। ವಜ್ಜೀನಂ। ಸುಲದ್ಧಲಾಭಾ ವಜ್ಜಿಪಜಾಯ। ಯತ್ಥ ತಥಾಗತೋ ವಿಹರತಿ ಅರಹಂ ಸಮ್ಮಾಸಮ್ಬುದ್ಧೋ। ಇಮೇ ಚ ತಯೋ ಕುಲಪುತ್ತಾ ಆಯಸ್ಮಾ ಚ ಅನುರುದ್ಧೋ। ಆಯಸ್ಮಾ ಚ ನನ್ದಿಯೋ। ಆಯಸ್ಮಾ ಚ ಕಿಮಿಲೋತಿ। ಇತಿಹ ತೇ ಆಯಸ್ಮನ್ತೋ ತೇನ ಖಣೇನ ತೇನ ಲಯೇನ ತೇನ ಮುಹುತ್ತೇನ ಯಾವಬ್ರಹ್ಮಲೋಕಾ ವಿದಿತಾ ಅಹೇಸುಂ।>
    text <ಏವಮೇತಂ। ದೀಘ। ಏವಮೇತಂ। ದೀಘ॥ ಯಸ್ಮಾಪಿ। ದೀಘ। ಕುಲಾ ಏತೇ ತಯೋ ಕುಲಪುತ್ತಾ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತಾ। ತಞ್ಚೇಪಿ ಕುಲಂ ಏತೇ ತಯೋ ಕುಲಪುತ್ತೇ ಪಸನ್ನಚಿತ್ತಂ ಅನುಸ್ಸರೇಯ್ಯ। ತಸ್ಸಪಾಸ್ಸ ಕುಲಸ್ಸ ದೀಘರತ್ತಂ ಹಿತಾಯ ಸುಖಾಯ। ಯಸ್ಮಾಪಿ। ದೀಘ। ಕುಲಪರಿವಟ್ಟಾ ಏತೇ ತಯೋ ಕುಲಪುತ್ತಾ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತಾ। ಸೋ ಚೇಪಿ ಕುಲಪರಿವಟ್ಟೋ ಏತೇ ತಯೋ ಕುಲಪುತ್ತೇ ಪಸನ್ನಚಿತ್ತೋ ಅನುಸ್ಸರೇಯ್ಯ। ತಸ್ಸಪಾಸ್ಸ ಕುಲಪರಿವಟ್ಟಸ್ಸ ದೀಘರತ್ತಂ ಹಿತಾಯ ಸುಖಾಯ। ಯಸ್ಮಾಪಿ। ದೀಘ। ಗಾಮಾ ಏತೇ ತಯೋ ಕುಲಪುತ್ತಾ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತಾ। ಸೋ ಚೇಪಿ ಗಾಮೋ ಏತೇ ತಯೋ ಕುಲಪುತ್ತೇ ಪಸನ್ನಚಿತ್ತೋ ಅನುಸ್ಸರೇಯ್ಯ। ತಸ್ಸಪಾಸ್ಸ ಗಾಮಸ್ಸ ದೀಘರತ್ತಂ ಹಿತಾಯ ಸುಖಾಯ। ಯಸ್ಮಾಪಿ। ದೀಘ। ನಿಗಮಾ ಏತೇ ತಯೋ ಕುಲಪುತ್ತಾ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತಾ। ಸೋ ಚೇಪಿ ನಿಗಮೋ ಏತೇ ತಯೋ ಕುಲಪುತ್ತೇ ಪಸನ್ನಚಿತ್ತೋ ಅನುಸ್ಸರೇಯ್ಯ। ತಸ್ಸಪಾಸ್ಸ ನಿಗಮಸ್ಸ ದೀಘರತ್ತಂ ಹಿತಾಯ ಸುಖಾಯ। ಯಸ್ಮಾಪಿ। ದೀಘ। ನಗರಾ ಏತೇ ತಯೋ ಕುಲಪುತ್ತಾ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತಾ। ತಞ್ಚೇಪಿ ನಗರಂ ಏತೇ ತಯೋ ಕುಲಪುತ್ತೇ ಪಸನ್ನಚಿತ್ತಂ ಅನುಸ್ಸರೇಯ್ಯ। ತಸ್ಸಪಾಸ್ಸ ನಗರಸ್ಸ ದೀಘರತ್ತಂ ಹಿತಾಯ ಸುಖಾಯ। ಯಸ್ಮಾಪಿ। ದೀಘ। ಜನಪದಾ ಏತೇ ತಯೋ ಕುಲಪುತ್ತಾ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತಾ। ಸೋ ಚೇಪಿ ಜನಪದೋ ಏತೇ ತಯೋ ಕುಲಪುತ್ತೇ ಪಸನ್ನಚಿತ್ತೋ ಅನುಸ್ಸರೇಯ್ಯ। ತಸ್ಸಪಾಸ್ಸ ಜನಪದಸ್ಸ ದೀಘರತ್ತಂ ಹಿತಾಯ ಸುಖಾಯ। ಸಬ್ಬೇ ಚೇಪಿ। ದೀಘ। ಖತ್ತಿಯಾ ಏತೇ ತಯೋ ಕುಲಪುತ್ತೇ ಪಸನ್ನಚಿತ್ತಾ ಅನುಸ್ಸರೇಯ್ಯುಂ। ಸಬ್ಬೇಸಾನಂಪಾಸ್ಸ ಖತ್ತಿಯಾನಂ ದೀಘರತ್ತಂ ಹಿತಾಯ ಸುಖಾಯ। ಸಬ್ಬೇ ಚೇಪಿ। ದೀಘ। ಬ್ರಾಹ್ಮಣಾ…ಪೇ॰… ಸಬ್ಬೇ ಚೇಪಿ। ದೀಘ। ವೇಸ್ಸಾ…ಪೇ॰… ಸಬ್ಬೇ ಚೇಪಿ। ದೀಘ। ಸುದ್ದಾ ಏತೇ ತಯೋ ಕುಲಪುತ್ತೇ ಪಸನ್ನಚಿತ್ತಾ ಅನುಸ್ಸರೇಯ್ಯುಂ। ಸಬ್ಬೇಸಾನಂಪಾಸ್ಸ ಸುದ್ದಾನಂ ದೀಘರತ್ತಂ ಹಿತಾಯ ಸುಖಾಯ। ಸದೇವಕೋ ಚೇಪಿ। ದೀಘ। ಲೋಕೋ ಸಮಾರಕೋ ಸಬ್ರಹ್ಮಕೋ ಸಸ್ಸಮಣಬ್ರಾಹ್ಮಣೀ ಪಜಾ ಸದೇವಮನುಸ್ಸಾ ಏತೇ ತಯೋ ಕುಲಪುತ್ತೇ ಪಸನ್ನಚಿತ್ತಾ ಅನುಸ್ಸರೇಯ್ಯ। ಸದೇವಕಸ್ಸಪಾಸ್ಸ ಲೋಕಸ್ಸ ಸಮಾರಕಸ್ಸ ಸಬ್ರಹ್ಮಕಸ್ಸ ಸಸ್ಸಮಣಬ್ರಾಹ್ಮಣಿಯಾ ಪಜಾಯ ಸದೇವಮನುಸ್ಸಾಯ ದೀಘರತ್ತಂ ಹಿತಾಯ ಸುಖಾಯ। ಪಸ್ಸ। ದೀಘ। ಯಾವ ಏತೇ ತಯೋ ಕುಲಪುತ್ತಾ ಬಹುಜನಹಿತಾಯ ಪಟಿಪನ್ನಾ ಬಹುಜನಸುಖಾಯ ಲೋಕಾನುಕಮ್ಪಾಯ। ಅತ್ಥಾಯ ಹಿತಾಯ ಸುಖಾಯ ದೇವಮನುಸ್ಸಾನನ್ತಿ।>
    text <ಇದಮವೋಚ ಭಗವಾ। ಅತ್ತಮನೋ ದೀಘೋ ಪರಜನೋ ಯಕ್ಖೋ ಭಗವತೋ ಭಾಸಿತಂ ಅಭಿನನ್ದೀತಿ।>
    stand <ಚೂಳಗೋಸಿಙ್ಗಸುತ್ತಂ ನಿಟ್ಠಿತಂ ಪಠಮಂ।>
  text <೨॥ ಮಹಾಗೋಸಿಙ್ಗಸುತ್ತಂ>
    text <೩೩೨>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ಗೋಸಿಙ್ಗಸಾಲವನದಾಯೇ ವಿಹರತಿ ಸಮ್ಬಹುಲೇಹಿ ಅಭಿಞ್ಞಾತೇಹಿ ಅಭಿಞ್ಞಾತೇಹಿ ಥೇರೇಹಿ ಸಾವಕೇಹಿ ಸದ್ಧಿಂ ಆಯಸ್ಮತಾ ಚ ಸಾರಿಪುತ್ತೇನ ಆಯಸ್ಮತಾ ಚ ಮಹಾಮೋಗ್ಗಲ್ಲಾನೇನ ಆಯಸ್ಮತಾ ಚ ಮಹಾಕಸ್ಸಪೇನ ಆಯಸ್ಮತಾ ಚ ಅನುರುದ್ಧೇನ ಆಯಸ್ಮತಾ ಚ ರೇವತೇನ ಆಯಸ್ಮತಾ ಚ ಆನನ್ದೇನ। ಅಞ್ಞೇಹಿ ಚ ಅಭಿಞ್ಞಾತೇಹಿ ಅಭಿಞ್ಞಾತೇಹಿ ಥೇರೇಹಿ ಸಾವಕೇಹಿ ಸದ್ಧಿಂ। ಅಥ ಖೋ ಆಯಸ್ಮಾ ಮಹಾಮೋಗ್ಗಲ್ಲಾನೋ ಸಾಯನ್ಹಸಮಯಂ ಪಟಿಸಲ್ಲಾನಾ ವುಟ್ಠಿತೋ ಯೇನಾಯಸ್ಮಾ ಮಹಾಕಸ್ಸಪೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮನ್ತಂ ಮಹಾಕಸ್ಸಪಂ ಏತದವೋಚ ಆಯಾಮಾವುಸೋ। ಕಸ್ಸಪ। ಯೇನಾಯಸ್ಮಾ ಸಾರಿಪುತ್ತೋ ತೇನುಪಸಙ್ಕಮಿಸ್ಸಾಮ ಧಮ್ಮಸ್ಸವನಾಯಾತಿ। ಏವಮಾವುಸೋತಿ ಖೋ ಆಯಸ್ಮಾ ಮಹಾಕಸ್ಸಪೋ ಆಯಸ್ಮತೋ ಮಹಾಮೋಗ್ಗಲ್ಲಾನಸ್ಸ ಪಚ್ಚಸ್ಸೋಸಿ। ಅಥ ಖೋ ಆಯಸ್ಮಾ ಚ ಮಹಾಮೋಗ್ಗಲ್ಲಾನೋ ಆಯಸ್ಮಾ ಚ ಮಹಾಕಸ್ಸಪೋ ಆಯಸ್ಮಾ ಚ ಅನುರುದ್ಧೋ ಯೇನಾಯಸ್ಮಾ ಸಾರಿಪುತ್ತೋ ತೇನುಪಸಙ್ಕಮಿಂಸು ಧಮ್ಮಸ್ಸವನಾಯ। ಅದ್ದಸಾ ಖೋ ಆಯಸ್ಮಾ ಆನನ್ದೋ ಆಯಸ್ಮನ್ತಞ್ಚ ಮಹಾಮೋಗ್ಗಲ್ಲಾನಂ ಆಯಸ್ಮನ್ತಞ್ಚ ಮಹಾಕಸ್ಸಪಂ ಆಯಸ್ಮನ್ತಞ್ಚ ಅನುರುದ್ಧಂ ಯೇನಾಯಸ್ಮಾ ಸಾರಿಪುತ್ತೋ ತೇನುಪಸಙ್ಕಮನ್ತೇ ಧಮ್ಮಸ್ಸವನಾಯ। ದಿಸ್ವಾನ ಯೇನಾಯಸ್ಮಾ ರೇವತೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮನ್ತಂ ರೇವತಂ ಏತದವೋಚ ಉಪಸಙ್ಕಮನ್ತಾ ಖೋ ಅಮೂ। ಆವುಸೋ ರೇವತ। ಸಪ್ಪುರಿಸಾ ಯೇನಾಯಸ್ಮಾ ಸಾರಿಪುತ್ತೋ ತೇನ ಧಮ್ಮಸ್ಸವನಾಯ। ಆಯಾಮಾವುಸೋ ರೇವತ। ಯೇನಾಯಸ್ಮಾ ಸಾರಿಪುತ್ತೋ ತೇನುಪಸಙ್ಕಮಿಸ್ಸಾಮ ಧಮ್ಮಸ್ಸವನಾಯಾತಿ। ಏವಮಾವುಸೋತಿ ಖೋ ಆಯಸ್ಮಾ ರೇವತೋ ಆಯಸ್ಮತೋ ಆನನ್ದಸ್ಸ ಪಚ್ಚಸ್ಸೋಸಿ। ಅಥ ಖೋ ಆಯಸ್ಮಾ ಚ ರೇವತೋ ಆಯಸ್ಮಾ ಚ ಆನನ್ದೋ ಯೇನಾಯಸ್ಮಾ ಸಾರಿಪುತ್ತೋ ತೇನುಪಸಙ್ಕಮಿಂಸು ಧಮ್ಮಸ್ಸವನಾಯ।>
    text <೩೩೩>, <ಅದ್ದಸಾ ಖೋ ಆಯಸ್ಮಾ ಸಾರಿಪುತ್ತೋ ಆಯಸ್ಮನ್ತಞ್ಚ ರೇವತಂ ಆಯಸ್ಮನ್ತಞ್ಚ ಆನನ್ದಂ ದೂರತೋವ ಆಗಚ್ಛನ್ತೇ। ದಿಸ್ವಾನ ಆಯಸ್ಮನ್ತಂ ಆನನ್ದಂ ಏತದವೋಚ ಏತು ಖೋ ಆಯಸ್ಮಾ ಆನನ್ದೋ॥ ಸ್ವಾಗತಂ ಆಯಸ್ಮತೋ ಆನನ್ದಸ್ಸ ಭಗವತೋ ಉಪಟ್ಠಾಕಸ್ಸ ಭಗವತೋ ಸನ್ತಿಕಾವಚರಸ್ಸ॥ ರಮಣೀಯಂ। ಆವುಸೋ ಆನನ್ದ। ಗೋಸಿಙ್ಗಸಾಲವನಂ। ದೋಸಿನಾ ರತ್ತಿ। ಸಬ್ಬಫಾಲಿಫುಲ್ಲಾ ಸಾಲಾ। ದಿಬ್ಬಾ। ಮಞ್ಞೇ। ಗನ್ಧಾ ಸಮ್ಪವನ್ತಿ। ಕಥಂರೂಪೇನ। ಆವುಸೋ ಆನನ್ದ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ॥ ಇಧಾವುಸೋ ಸಾರಿಪುತ್ತ। ಭಿಕ್ಖು ಬಹುಸ್ಸುತೋ ಹೋತಿ ಸುತಧರೋ ಸುತಸನ್ನಿಚಯೋ। ಯೇ ತೇ ಧಮ್ಮಾ ಆದಿಕಲ್ಯಾಣಾ ಮಜ್ಝೇಕಲ್ಯಾಣಾ ಪರಿಯೋಸಾನಕಲ್ಯಾಣಾ ಸಾತ್ಥಾ ಸಬ್ಯಞ್ಜನಾ। ಕೇವಲಪರಿಪುಣ್ಣಂ ಪರಿಸುದ್ಧಂ ಬ್ರಹ್ಮಚರಿಯಂ ಅಭಿವದನ್ತಿ। ತಥಾರೂಪಾಸ್ಸ ಧಮ್ಮಾ ಬಹುಸ್ಸುತಾ ಹೋನ್ತಿ। ಧಾತಾ। ವಚಸಾ ಪರಿಚಿತಾ। ಮನಸಾನುಪೇಕ್ಖಿತಾ। ದಿಟ್ಠಿಯಾ ಸುಪ್ಪಟಿವಿದ್ಧಾ। ಸೋ ಚತಸ್ಸನ್ನಂ ಪರಿಸಾನಂ ಧಮ್ಮಂ ದೇಸೇತಿ ಪರಿಮಣ್ಡಲೇಹಿ ಪದಬ್ಯಞ್ಜನೇಹಿ ಅನುಪ್ಪಬನ್ಧೇಹಿ ಅನುಸಯಸಮುಗ್ಘಾತಾಯ। ಏವರೂಪೇನ ಖೋ। ಆವುಸೋ ಸಾರಿಪುತ್ತ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ।>
    text <೩೩೪>, <ಏವಂ ವುತ್ತೇ। ಆಯಸ್ಮಾ ಸಾರಿಪುತ್ತೋ ಆಯಸ್ಮನ್ತಂ ರೇವತಂ ಏತದವೋಚ ಬ್ಯಾಕತಂ ಖೋ। ಆವುಸೋ ರೇವತ। ಆಯಸ್ಮತಾ ಆನನ್ದೇನ ಯಥಾಸಕಂ ಪಟಿಭಾನಂ। ತತ್ಥ ದಾನಿ ಮಯಂ ಆಯಸ್ಮನ್ತಂ ರೇವತಂ ಪುಚ್ಛಾಮ ರಮಣೀಯಂ। ಆವುಸೋ ರೇವತ। ಗೋಸಿಙ್ಗಸಾಲವನಂ। ದೋಸಿನಾ ರತ್ತಿ। ಸಬ್ಬಫಾಲಿಫುಲ್ಲಾ ಸಾಲಾ। ದಿಬ್ಬಾ। ಮಞ್ಞೇ। ಗನ್ಧಾ ಸಮ್ಪವನ್ತಿ। ಕಥಂರೂಪೇನ। ಆವುಸೋ ರೇವತ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ॥ ಇಧಾವುಸೋ ಸಾರಿಪುತ್ತ। ಭಿಕ್ಖು ಪಟಿಸಲ್ಲಾನಾರಾಮೋ ಹೋತಿ ಪಟಿಸಲ್ಲಾನರತೋ। ಅಜ್ಝತ್ತಂ ಚೇತೋಸಮಥಮನುಯುತ್ತೋ ಅನಿರಾಕತಜ್ಝಾನೋ। ವಿಪಸ್ಸನಾಯ ಸಮನ್ನಾಗತೋ। ಬ್ರೂಹೇತಾ ಸುಞ್ಞಾಗಾರಾನಂ। ಏವರೂಪೇನ ಖೋ। ಆವುಸೋ ಸಾರಿಪುತ್ತ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ।>
    text <೩೩೫>, <ಏವಂ ವುತ್ತೇ। ಆಯಸ್ಮಾ ಸಾರಿಪುತ್ತೋ ಆಯಸ್ಮನ್ತಂ ಅನುರುದ್ಧಂ ಏತದವೋಚ ಬ್ಯಾಕತಂ ಖೋ। ಆವುಸೋ ಅನುರುದ್ಧ। ಆಯಸ್ಮತಾ ರೇವತೇನ ಯಥಾಸಕಂ ಪಟಿಭಾನಂ। ತತ್ಥ ದಾನಿ ಮಯಂ ಆಯಸ್ಮನ್ತಂ ಅನುರುದ್ಧಂ ಪುಚ್ಛಾಮ ರಮಣೀಯಂ। ಆವುಸೋ ಅನುರುದ್ಧ। ಗೋಸಿಙ್ಗಸಾಲವನಂ। ದೋಸಿನಾ ರತ್ತಿ। ಸಬ್ಬಫಾಲಿಫುಲ್ಲಾ ಸಾಲಾ। ದಿಬ್ಬಾ। ಮಞ್ಞೇ। ಗನ್ಧಾ ಸಮ್ಪವನ್ತಿ। ಕಥಂರೂಪೇನ। ಆವುಸೋ ಅನುರುದ್ಧ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ॥ ಇಧಾವುಸೋ ಸಾರಿಪುತ್ತ। ಭಿಕ್ಖು ದಿಬ್ಬೇನ ಚಕ್ಖುನಾ ವಿಸುದ್ಧೇನ ಅತಿಕ್ಕನ್ತಮಾನುಸಕೇನ ಸಹಸ್ಸಂ ಲೋಕಾನಂ ವೋಲೋಕೇತಿ। ಸೇಯ್ಯಥಾಪಿ। ಆವುಸೋ ಸಾರಿಪುತ್ತ। ಚಕ್ಖುಮಾ ಪುರಿಸೋ ಉಪರಿಪಾಸಾದವರಗತೋ ಸಹಸ್ಸಂ ನೇಮಿಮಣ್ಡಲಾನಂ ವೋಲೋಕೇಯ್ಯ। ಏವಮೇವ ಖೋ। ಆವುಸೋ ಸಾರಿಪುತ್ತ। ಭಿಕ್ಖು ದಿಬ್ಬೇನ ಚಕ್ಖುನಾ ವಿಸುದ್ಧೇನ ಅತಿಕ್ಕನ್ತಮಾನುಸಕೇನ ಸಹಸ್ಸಂ ಲೋಕಾನಂ ವೋಲೋಕೇತಿ। ಏವರೂಪೇನ ಖೋ। ಆವುಸೋ ಸಾರಿಪುತ್ತ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ।>
    text <೩೩೬>, <ಏವಂ ವುತ್ತೇ। ಆಯಸ್ಮಾ ಸಾರಿಪುತ್ತೋ ಆಯಸ್ಮನ್ತಂ ಮಹಾಕಸ್ಸಪಂ ಏತದವೋಚ ಬ್ಯಾಕತಂ ಖೋ। ಆವುಸೋ ಕಸ್ಸಪ। ಆಯಸ್ಮತಾ ಅನುರುದ್ಧೇನ ಯಥಾಸಕಂ ಪಟಿಭಾನಂ। ತತ್ಥ ದಾನಿ ಮಯಂ ಆಯಸ್ಮನ್ತಂ ಮಹಾಕಸ್ಸಪಂ ಪುಚ್ಛಾಮ ರಮಣೀಯಂ। ಆವುಸೋ ಕಸ್ಸಪ। ಗೋಸಿಙ್ಗಸಾಲವನಂ। ದೋಸಿನಾ ರತ್ತಿ। ಸಬ್ಬಫಾಲಿಫುಲ್ಲಾ ಸಾಲಾ। ದಿಬ್ಬಾ। ಮಞ್ಞೇ। ಗನ್ಧಾ ಸಮ್ಪವನ್ತಿ। ಕಥಂರೂಪೇನ। ಆವುಸೋ ಕಸ್ಸಪ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ॥ ಇಧಾವುಸೋ ಸಾರಿಪುತ್ತ। ಭಿಕ್ಖು ಅತ್ತನಾ ಚ ಆರಞ್ಞಿಕೋ ಹೋತಿ ಆರಞ್ಞಿಕತ್ತಸ್ಸ ಚ ವಣ್ಣವಾದೀ। ಅತ್ತನಾ ಚ ಪಿಣ್ಡಪಾತಿಕೋ ಹೋತಿ ಪಿಣ್ಡಪಾತಿಕತ್ತಸ್ಸ ಚ ವಣ್ಣವಾದೀ। ಅತ್ತನಾ ಚ ಪಂಸುಕೂಲಿಕೋ ಹೋತಿ ಪಂಸುಕೂಲಿಕತ್ತಸ್ಸ ಚ ವಣ್ಣವಾದೀ। ಅತ್ತನಾ ಚ ತೇಚೀವರಿಕೋ ಹೋತಿ ತೇಚೀವರಿಕತ್ತಸ್ಸ ಚ ವಣ್ಣವಾದೀ। ಅತ್ತನಾ ಚ ಅಪ್ಪಿಚ್ಛೋ ಹೋತಿ ಅಪ್ಪಿಚ್ಛತಾಯ ಚ ವಣ್ಣವಾದೀ। ಅತ್ತನಾ ಚ ಸನ್ತುಟ್ಠೋ ಹೋತಿ ಸನ್ತುಟ್ಠಿಯಾ ಚ ವಣ್ಣವಾದೀ। ಅತ್ತನಾ ಚ ಪವಿವಿತ್ತೋ ಹೋತಿ ಪವಿವೇಕಸ್ಸ ಚ ವಣ್ಣವಾದೀ। ಅತ್ತನಾ ಚ ಅಸಂಸಟ್ಠೋ ಹೋತಿ ಅಸಂಸಗ್ಗಸ್ಸ ಚ ವಣ್ಣವಾದೀ। ಅತ್ತನಾ ಚ ಆರದ್ಧವೀರಿಯೋ ಹೋತಿ ವೀರಿಯಾರಮ್ಭಸ್ಸ ಚ ವಣ್ಣವಾದೀ। ಅತ್ತನಾ ಚ ಸೀಲಸಮ್ಪನ್ನೋ ಹೋತಿ ಸೀಲಸಮ್ಪದಾಯ ಚ ವಣ್ಣವಾದೀ। ಅತ್ತನಾ ಚ ಸಮಾಧಿಸಮ್ಪನ್ನೋ ಹೋತಿ ಸಮಾಧಿಸಮ್ಪದಾಯ ಚ ವಣ್ಣವಾದೀ। ಅತ್ತನಾ ಚ ಪಞ್ಞಾಸಮ್ಪನ್ನೋ ಹೋತಿ ಪಞ್ಞಾಸಮ್ಪದಾಯ ಚ ವಣ್ಣವಾದೀ। ಅತ್ತನಾ ಚ ವಿಮುತ್ತಿಸಮ್ಪನ್ನೋ ಹೋತಿ ವಿಮುತ್ತಿಸಮ್ಪದಾಯ ಚ ವಣ್ಣವಾದೀ। ಅತ್ತನಾ ಚ ವಿಮುತ್ತಿಞಾಣದಸ್ಸನಸಮ್ಪನ್ನೋ ಹೋತಿ ವಿಮುತ್ತಿಞಾಣದಸ್ಸನಸಮ್ಪದಾಯ ಚ ವಣ್ಣವಾದೀ। ಏವರೂಪೇನ ಖೋ। ಆವುಸೋ ಸಾರಿಪುತ್ತ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ।>
    text <೩೩೭>, <ಏವಂ ವುತ್ತೇ। ಆಯಸ್ಮಾ ಸಾರಿಪುತ್ತೋ ಆಯಸ್ಮನ್ತಂ ಮಹಾಮೋಗ್ಗಲ್ಲಾನಂ ಏತದವೋಚ ಬ್ಯಾಕತಂ ಖೋ। ಆವುಸೋ ಮೋಗ್ಗಲ್ಲಾನ। ಆಯಸ್ಮತಾ ಮಹಾಕಸ್ಸಪೇನ ಯಥಾಸಕಂ ಪಟಿಭಾನಂ। ತತ್ಥ ದಾನಿ ಮಯಂ ಆಯಸ್ಮನ್ತಂ ಮಹಾಮೋಗ್ಗಲ್ಲಾನಂ ಪುಚ್ಛಾಮ ರಮಣೀಯಂ। ಆವುಸೋ ಮೋಗ್ಗಲ್ಲಾನ। ಗೋಸಿಙ್ಗಸಾಲವನಂ। ದೋಸಿನಾ ರತ್ತಿ। ಸಬ್ಬಫಾಲಿಫುಲ್ಲಾ ಸಾಲಾ। ದಿಬ್ಬಾ। ಮಞ್ಞೇ। ಗನ್ಧಾ ಸಮ್ಪವನ್ತಿ। ಕಥಂರೂಪೇನ। ಆವುಸೋ ಮೋಗ್ಗಲ್ಲಾನ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ॥ ಇಧಾವುಸೋ ಸಾರಿಪುತ್ತ। ದ್ವೇ ಭಿಕ್ಖೂ ಅಭಿಧಮ್ಮಕಥಂ ಕಥೇನ್ತಿ। ತೇ ಅಞ್ಞಮಞ್ಞಂ ಪಞ್ಹಂ ಪುಚ್ಛನ್ತಿ। ಅಞ್ಞಮಞ್ಞಸ್ಸ ಪಞ್ಹಂ ಪುಟ್ಠಾ ವಿಸ್ಸಜ್ಜೇನ್ತಿ। ನೋ ಚ ಸಂಸಾದೇನ್ತಿ। ಧಮ್ಮೀ ಚ ನೇಸಂ ಕಥಾ ಪವತ್ತಿನೀ ಹೋತಿ। ಏವರೂಪೇನ ಖೋ। ಆವುಸೋ ಸಾರಿಪುತ್ತ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ।>
    text <೩೩೮>, <ಅಥ ಖೋ ಆಯಸ್ಮಾ ಮಹಾಮೋಗ್ಗಲ್ಲಾನೋ ಆಯಸ್ಮನ್ತಂ ಸಾರಿಪುತ್ತಂ ಏತದವೋಚ ಬ್ಯಾಕತಂ ಖೋ। ಆವುಸೋ ಸಾರಿಪುತ್ತ। ಅಮ್ಹೇಹಿ ಸಬ್ಬೇಹೇವ ಯಥಾಸಕಂ ಪಟಿಭಾನಂ। ತತ್ಥ ದಾನಿ ಮಯಂ ಆಯಸ್ಮನ್ತಂ ಸಾರಿಪುತ್ತಂ ಪುಚ್ಛಾಮ ರಮಣೀಯಂ। ಆವುಸೋ ಸಾರಿಪುತ್ತ। ಗೋಸಿಙ್ಗಸಾಲವನಂ। ದೋಸಿನಾ ರತ್ತಿ। ಸಬ್ಬಫಾಲಿಫುಲ್ಲಾ ಸಾಲಾ। ದಿಬ್ಬಾ। ಮಞ್ಞೇ। ಗನ್ಧಾ ಸಮ್ಪವನ್ತಿ। ಕಥಂರೂಪೇನ। ಆವುಸೋ ಸಾರಿಪುತ್ತ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ॥ ಇಧಾವುಸೋ ಮೋಗ್ಗಲ್ಲಾನ। ಭಿಕ್ಖು ಚಿತ್ತಂ ವಸಂ ವತ್ತೇತಿ। ನೋ ಚ ಭಿಕ್ಖು ಚಿತ್ತಸ್ಸ ವಸೇನ ವತ್ತತಿ। ಸೋ ಯಾಯ ವಿಹಾರಸಮಾಪತ್ತಿಯಾ ಆಕಙ್ಖತಿ ಪುಬ್ಬಣ್ಹಸಮಯಂ ವಿಹರಿತುಂ। ತಾಯ ವಿಹಾರಸಮಾಪತ್ತಿಯಾ ಪುಬ್ಬಣ್ಹಸಮಯಂ ವಿಹರತಿ। ಯಾಯ ವಿಹಾರಸಮಾಪತ್ತಿಯಾ ಆಕಙ್ಖತಿ ಮಜ್ಝನ್ಹಿಕಸಮಯಂ ವಿಹರಿತುಂ। ತಾಯ ವಿಹಾರಸಮಾಪತ್ತಿಯಾ ಮಜ್ಝನ್ಹಿಕಸಮಯಂ ವಿಹರತಿ। ಯಾಯ ವಿಹಾರಸಮಾಪತ್ತಿಯಾ ಆಕಙ್ಖತಿ ಸಾಯನ್ಹಸಮಯಂ ವಿಹರಿತುಂ। ತಾಯ ವಿಹಾರಸಮಾಪತ್ತಿಯಾ ಸಾಯನ್ಹಸಮಯಂ ವಿಹರತಿ। ಸೇಯ್ಯಥಾಪಿ। ಆವುಸೋ ಮೋಗ್ಗಲ್ಲಾನ। ರಞ್ಞೋ ವಾ ರಾಜಮಹಾಮತ್ತಸ್ಸ ವಾ ನಾನಾರತ್ತಾನಂ ದುಸ್ಸಾನಂ ದುಸ್ಸಕರಣ್ಡಕೋ ಪೂರೋ ಅಸ್ಸ। ಸೋ ಯಞ್ಞದೇವ ದುಸ್ಸಯುಗಂ ಆಕಙ್ಖೇಯ್ಯ ಪುಬ್ಬಣ್ಹಸಮಯಂ ಪಾರುಪಿತುಂ। ತಂ ತದೇವ ದುಸ್ಸಯುಗಂ ಪುಬ್ಬಣ್ಹಸಮಯಂ ಪಾರುಪೇಯ್ಯ। ಯಞ್ಞದೇವ ದುಸ್ಸಯುಗಂ ಆಕಙ್ಖೇಯ್ಯ ಮಜ್ಝನ್ಹಿಕಸಮಯಂ ಪಾರುಪಿತುಂ। ತಂ ತದೇವ ದುಸ್ಸಯುಗಂ ಮಜ್ಝನ್ಹಿಕಸಮಯಂ ಪಾರುಪೇಯ್ಯ। ಯಞ್ಞದೇವ ದುಸ್ಸಯುಗಂ ಆಕಙ್ಖೇಯ್ಯ ಸಾಯನ್ಹಸಮಯಂ ಪಾರುಪಿತುಂ। ತಂ ತದೇವ ದುಸ್ಸಯುಗಂ ಸಾಯನ್ಹಸಮಯಂ ಪಾರುಪೇಯ್ಯ। ಏವಮೇವ ಖೋ। ಆವುಸೋ ಮೋಗ್ಗಲ್ಲಾನ। ಭಿಕ್ಖು ಚಿತ್ತಂ ವಸಂ ವತ್ತೇತಿ। ನೋ ಚ ಭಿಕ್ಖು ಚಿತ್ತಸ್ಸ ವಸೇನ ವತ್ತತಿ। ಸೋ ಯಾಯ ವಿಹಾರಸಮಾಪತ್ತಿಯಾ ಆಕಙ್ಖತಿ ಪುಬ್ಬಣ್ಹಸಮಯಂ ವಿಹರಿತುಂ। ತಾಯ ವಿಹಾರಸಮಾಪತ್ತಿಯಾ ಪುಬ್ಬಣ್ಹಸಮಯಂ ವಿಹರತಿ। ಯಾಯ ವಿಹಾರಸಮಾಪತ್ತಿಯಾ ಆಕಙ್ಖತಿ ಮಜ್ಝನ್ಹಿಕಸಮಯಂ ವಿಹರಿತುಂ। ತಾಯ ವಿಹಾರಸಮಾಪತ್ತಿಯಾ ಮಜ್ಝನ್ಹಿಕಸಮಯಂ ವಿಹರತಿ। ಯಾಯ ವಿಹಾರಸಮಾಪತ್ತಿಯಾ ಆಕಙ್ಖತಿ ಸಾಯನ್ಹಸಮಯಂ ವಿಹರಿತುಂ। ತಾಯ ವಿಹಾರಸಮಾಪತ್ತಿಯಾ ಸಾಯನ್ಹಸಮಯಂ ವಿಹರತಿ। ಏವರೂಪೇನ ಖೋ। ಆವುಸೋ ಮೋಗ್ಗಲ್ಲಾನ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ।>
    text <೩೩೯>, <ಅಥ ಖೋ ಆಯಸ್ಮಾ ಸಾರಿಪುತ್ತೋ ತೇ ಆಯಸ್ಮನ್ತೇ ಏತದವೋಚ ಬ್ಯಾಕತಂ ಖೋ। ಆವುಸೋ। ಅಮ್ಹೇಹಿ ಸಬ್ಬೇಹೇವ ಯಥಾಸಕಂ ಪಟಿಭಾನಂ। ಆಯಾಮಾವುಸೋ। ಯೇನ ಭಗವಾ ತೇನುಪಸಙ್ಕಮಿಸ್ಸಾಮ। ಉಪಸಙ್ಕಮಿತ್ವಾ ಏತಮತ್ಥಂ ಭಗವತೋ ಆರೋಚೇಸ್ಸಾಮ। ಯಥಾ ನೋ ಭಗವಾ ಬ್ಯಾಕರಿಸ್ಸತಿ ತಥಾ ನಂ ಧಾರೇಸ್ಸಾಮಾತಿ। ಏವಮಾವುಸೋತಿ ಖೋ ತೇ ಆಯಸ್ಮನ್ತೋ ಆಯಸ್ಮತೋ ಸಾರಿಪುತ್ತಸ್ಸ ಪಚ್ಚಸ್ಸೋಸುಂ। ಅಥ ಖೋ ತೇ ಆಯಸ್ಮನ್ತೋ ಯೇನ ಭಗವಾ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿಂಸು। ಏಕಮನ್ತಂ ನಿಸಿನ್ನೋ ಖೋ ಆಯಸ್ಮಾ ಸಾರಿಪುತ್ತೋ ಭಗವನ್ತಂ ಏತದವೋಚ ಅದ್ದಸಂ ಖೋ ಅಹಂ। ಭನ್ತೇ। ಆಯಸ್ಮನ್ತಞ್ಚ ರೇವತಂ ಆಯಸ್ಮನ್ತಞ್ಚ ಆನನ್ದಂ ದೂರತೋವ ಆಗಚ್ಛನ್ತೇ। ದಿಸ್ವಾನ ಆಯಸ್ಮನ್ತಂ ಆನನ್ದಂ ಏತದವೋಚಂ ಏತು ಖೋ ಆಯಸ್ಮಾ ಆನನ್ದೋ॥ ಸ್ವಾಗತಂ ಆಯಸ್ಮತೋ ಆನನ್ದಸ್ಸ ಭಗವತೋ ಉಪಟ್ಠಾಕಸ್ಸ ಭಗವತೋ ಸನ್ತಿಕಾವಚರಸ್ಸ॥ ರಮಣೀಯಂ। ಆವುಸೋ ಆನನ್ದ। ಗೋಸಿಙ್ಗಸಾಲವನಂ। ದೋಸಿನಾ ರತ್ತಿ। ಸಬ್ಬಫಾಲಿಫುಲ್ಲಾ ಸಾಲಾ। ದಿಬ್ಬಾ। ಮಞ್ಞೇ। ಗನ್ಧಾ ಸಮ್ಪವನ್ತಿ। ಕಥಂರೂಪೇನ। ಆವುಸೋ ಆನನ್ದ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ॥ ಏವಂ ವುತ್ತೇ। ಭನ್ತೇ। ಆಯಸ್ಮಾ ಆನನ್ದೋ ಮಂ ಏತದವೋಚ ಇಧಾವುಸೋ। ಸಾರಿಪುತ್ತ। ಭಿಕ್ಖು ಬಹುಸ್ಸುತೋ ಹೋತಿ ಸುತಧರೋ…ಪೇ॰… ಅನುಸಯಸಮುಗ್ಘಾತಾಯ। ಏವರೂಪೇನ ಖೋ। ಆವುಸೋ ಸಾರಿಪುತ್ತ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ। ಸಾಧು ಸಾಧು। ಸಾರಿಪುತ್ತ॥ ಯಥಾ ತಂ ಆನನ್ದೋವ ಸಮ್ಮಾ ಬ್ಯಾಕರಮಾನೋ ಬ್ಯಾಕರೇಯ್ಯ। ಆನನ್ದೋ ಹಿ। ಸಾರಿಪುತ್ತ। ಬಹುಸ್ಸುತೋ ಸುತಧರೋ ಸುತಸನ್ನಿಚಯೋ। ಯೇ ತೇ ಧಮ್ಮಾ ಆದಿಕಲ್ಯಾಣಾ ಮಜ್ಝೇಕಲ್ಯಾಣಾ ಪರಿಯೋಸಾನಕಲ್ಯಾಣಾ ಸಾತ್ಥಾ ಸಬ್ಯಞ್ಜನಾ। ಕೇವಲಪರಿಪುಣ್ಣಂ ಪರಿಸುದ್ಧಂ ಬ್ರಹ್ಮಚರಿಯಂ ಅಭಿವದನ್ತಿ। ತಥಾರೂಪಾಸ್ಸ ಧಮ್ಮಾ ಬಹುಸ್ಸುತಾ ಹೋನ್ತಿ। ಧಾತಾ। ವಚಸಾ ಪರಿಚಿತಾ। ಮನಸಾನುಪೇಕ್ಖಿತಾ। ದಿಟ್ಠಿಯಾ ಸುಪ್ಪಟಿವಿದ್ಧಾ। ಸೋ ಚತಸ್ಸನ್ನಂ ಪರಿಸಾನಂ ಧಮ್ಮಂ ದೇಸೇತಿ ಪರಿಮಣ್ಡಲೇಹಿ ಪದಬ್ಯಞ್ಜನೇಹಿ ಅನುಪ್ಪಬನ್ಧೇಹಿ ಅನುಸಯಸಮುಗ್ಘಾತಾಯಾತಿ।>
    text <೩೪೦>, <ಏವಂ ವುತ್ತೇ। ಅಹಂ। ಭನ್ತೇ। ಆಯಸ್ಮನ್ತಂ ರೇವತಂ ಏತದವೋಚಂ ಬ್ಯಾಕತಂ ಖೋ। ಆವುಸೋ ರೇವತ ಆಯಸ್ಮತಾ ಆನನ್ದೇನ ಯಥಾಸಕಂ ಪಟಿಭಾನಂ। ತತ್ಥ ದಾನಿ ಮಯಂ ಆಯಸ್ಮನ್ತಂ ರೇವತಂ ಪುಚ್ಛಾಮ ರಮಣೀಯಂ। ಆವುಸೋ ರೇವತ। ಗೋಸಿಙ್ಗಸಾಲವನಂ। ದೋಸಿನಾ ರತ್ತಿ। ಸಬ್ಬಫಾಲಿಫುಲ್ಲಾ ಸಾಲಾ। ದಿಬ್ಬಾ ಮಞ್ಞೇ ಗನ್ಧಾ ಸಮ್ಪವನ್ತಿ। ಕಥಂರೂಪೇನ। ಆವುಸೋ ರೇವತ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ॥ ಏವಂ ವುತ್ತೇ। ಭನ್ತೇ। ಆಯಸ್ಮಾ ರೇವತೋ ಮಂ ಏತದವೋಚ ಇಧಾವುಸೋ ಸಾರಿಪುತ್ತ ಭಿಕ್ಖು ಪಟಿಸಲ್ಲಾನಾರಾಮೋ ಹೋತಿ ಪಟಿಸಲ್ಲಾನರತೋ। ಅಜ್ಝತ್ತಂ ಚೇತೋಸಮಥಮನುಯುತ್ತೋ। ಅನಿರಾಕತಜ್ಝಾನೋ। ವಿಪಸ್ಸನಾಯ ಸಮನ್ನಾಗತೋ। ಬ್ರೂಹೇತಾ ಸುಞ್ಞಾಗಾರಾನಂ। ಏವರೂಪೇನ ಖೋ। ಆವುಸೋ ಸಾರಿಪುತ್ತ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ। ಸಾಧು ಸಾಧು। ಸಾರಿಪುತ್ತ॥ ಯಥಾ ತಂ ರೇವತೋವ ಸಮ್ಮಾ ಬ್ಯಾಕರಮಾನೋ ಬ್ಯಾಕರೇಯ್ಯ। ರೇವತೋ ಹಿ। ಸಾರಿಪುತ್ತ। ಪಟಿಸಲ್ಲಾನಾರಾಮೋ ಪಟಿಸಲ್ಲಾನರತೋ। ಅಜ್ಝತ್ತಂ ಚೇತೋಸಮಥಮನುಯುತ್ತೋ ಅನಿರಾಕತಜ್ಝಾನೋ। ವಿಪಸ್ಸನಾಯ ಸಮನ್ನಾಗತೋ ಬ್ರೂಹೇತಾ ಸುಞ್ಞಾಗಾರಾನನ್ತಿ।>
    text <೩೪೧>, <ಏವಂ ವುತ್ತೇ। ಅಹಂ। ಭನ್ತೇ। ಆಯಸ್ಮನ್ತಂ ಅನುರುದ್ಧಂ ಏತದವೋಚಂ ಬ್ಯಾಕತಂ ಖೋ ಆವುಸೋ ಅನುರುದ್ಧ ಆಯಸ್ಮತಾ ರೇವತೇನ…ಪೇ॰… ಕಥಂರೂಪೇನ। ಆವುಸೋ ಅನುರುದ್ಧ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ। ಏವಂ ವುತ್ತೇ। ಭನ್ತೇ। ಆಯಸ್ಮಾ ಅನುರುದ್ಧೋ ಮಂ ಏತದವೋಚ ಇಧಾವುಸೋ ಸಾರಿಪುತ್ತ। ಭಿಕ್ಖು ದಿಬ್ಬೇನ ಚಕ್ಖುನಾ ವಿಸುದ್ಧೇನ ಅತಿಕ್ಕನ್ತಮಾನುಸಕೇನ ಸಹಸ್ಸಂ ಲೋಕಾನಂ ವೋಲೋಕೇತಿ। ಸೇಯ್ಯಥಾಪಿ। ಆವುಸೋ ಸಾರಿಪುತ್ತ। ಚಕ್ಖುಮಾ ಪುರಿಸೋ…ಪೇ॰… ಏವರೂಪೇನ ಖೋ ಆವುಸೋ ಸಾರಿಪುತ್ತ ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ। ಸಾಧು ಸಾಧು। ಸಾರಿಪುತ್ತ। ಯಥಾ ತಂ ಅನುರುದ್ಧೋವ ಸಮ್ಮಾ ಬ್ಯಾಕರಮಾನೋ ಬ್ಯಾಕರೇಯ್ಯ। ಅನುರುದ್ಧೋ ಹಿ। ಸಾರಿಪುತ್ತ। ದಿಬ್ಬೇನ ಚಕ್ಖುನಾ ವಿಸುದ್ಧೇನ ಅತಿಕ್ಕನ್ತಮಾನುಸಕೇನ ಸಹಸ್ಸಂ ಲೋಕಾನಂ ವೋಲೋಕೇತೀತಿ।>
    text <೩೪೨>, <ಏವಂ ವುತ್ತೇ। ಅಹಂ। ಭನ್ತೇ। ಆಯಸ್ಮನ್ತಂ ಮಹಾಕಸ್ಸಪಂ ಏತದವೋಚಂ ಬ್ಯಾಕತಂ ಖೋ। ಆವುಸೋ ಕಸ್ಸಪ ಆಯಸ್ಮತಾ ಅನುರುದ್ಧೇನ ಯಥಾಸಕಂ ಪಟಿಭಾನಂ। ತತ್ಥ ದಾನಿ ಮಯಂ ಆಯಸ್ಮನ್ತಂ ಮಹಾಕಸ್ಸಪಂ ಪುಚ್ಛಾಮ…ಪೇ॰… ಕಥಂ ರೂಪೇನ ಖೋ। ಆವುಸೋ ಕಸ್ಸಪ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ॥ ಏವಂ ವುತ್ತೇ ಭನ್ತೇ। ಆಯಸ್ಮಾ ಮಹಾಕಸ್ಸಪೋ ಮಂ ಏತದವೋಚ ಇಧಾವುಸೋ ಸಾರಿಪುತ್ತ। ಭಿಕ್ಖು ಅತ್ತನಾ ಚ ಆರಞ್ಞಿಕೋ ಹೋತಿ ಆರಞ್ಞಿಕತ್ತಸ್ಸ ಚ ವಣ್ಣವಾದೀ। ಅತ್ತನಾ ಚ ಪಿಣ್ಡಪಾತಿಕೋ ಹೋತಿ…ಪೇ॰… ಅತ್ತನಾ ಚ ಪಂಸುಕೂಲಿಕೋ ಹೋತಿ…ಪೇ॰… ಅತ್ತನಾ ಚ ತೇಚೀವರಿಕೋ ಹೋತಿ…ಪೇ॰… ಅತ್ತನಾ ಚ ಅಪ್ಪಿಚ್ಛೋ ಹೋತಿ…ಪೇ॰… ಅತ್ತನಾ ಚ ಸನ್ತುಟ್ಠೋ ಹೋತಿ…ಪೇ॰… ಅತ್ತನಾ ಚ ಪವಿವಿತ್ತೋ ಹೋತಿ…ಪೇ॰… ಅತ್ತನಾ ಚ ಅಸಂಸಟ್ಠೋ ಹೋತಿ…ಪೇ॰… ಅತ್ತನಾ ಚ ಆರದ್ಧವೀರಿಯೋ ಹೋತಿ…ಪೇ॰… ಅತ್ತನಾ ಚ ಸೀಲಸಮ್ಪನ್ನೋ ಹೋತಿ…ಪೇ॰… ಅತ್ತನಾ ಚ ಸಮಾಧಿಸಮ್ಪನ್ನೋ ಹೋತಿ…ಪೇ॰… ಅತ್ತನಾ ಚ ಪಞ್ಞಾಸಮ್ಪನ್ನೋ ಹೋತಿ… ಅತ್ತನಾ ಚ ವಿಮುತ್ತಿಸಮ್ಪನ್ನೋ ಹೋತಿ… ಅತ್ತನಾ ಚ ವಿಮುತ್ತಿಞಾಣದಸ್ಸನಸಮ್ಪನ್ನೋ ಹೋತಿ ವಿಮುತ್ತಿಞಾಣದಸ್ಸನಸಮ್ಪದಾಯ ಚ ವಣ್ಣವಾದೀ। ಏವರೂಪೇನ ಖೋ। ಆವುಸೋ ಸಾರಿಪುತ್ತ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ। ಸಾಧು ಸಾಧು। ಸಾರಿಪುತ್ತ॥ ಯಥಾ ತಂ ಕಸ್ಸಪೋವ ಸಮ್ಮಾ ಬ್ಯಾಕರಮಾನೋ ಬ್ಯಾಕರೇಯ್ಯ। ಕಸ್ಸಪೋ ಹಿ। ಸಾರಿಪುತ್ತ। ಅತ್ತನಾ ಚ ಆರಞ್ಞಿಕೋ ಆರಞ್ಞಿಕತ್ತಸ್ಸ ಚ ವಣ್ಣವಾದೀ। ಅತ್ತನಾ ಚ ಪಿಣ್ಡಪಾತಿಕೋ ಪಿಣ್ಡಪಾತಿಕತ್ತಸ್ಸ ಚ ವಣ್ಣವಾದೀ। ಅತ್ತನಾ ಚ ಪಂಸುಕೂಲಿಕೋ ಪಂಸುಕೂಲಿಕತ್ತಸ್ಸ ಚ ವಣ್ಣವಾದೀ। ಅತ್ತನಾ ಚ ತೇಚೀವರಿಕೋ ತೇಚೀವರಿಕತ್ತಸ್ಸ ಚ ವಣ್ಣವಾದೀ। ಅತ್ತನಾ ಚ ಅಪ್ಪಿಚ್ಛೋ ಅಪ್ಪಿಚ್ಛತಾಯ ಚ ವಣ್ಣವಾದೀ। ಅತ್ತನಾ ಚ ಸನ್ತುಟ್ಠೋ ಸನ್ತುಟ್ಠಿಯಾ ಚ ವಣ್ಣವಾದೀ। ಅತ್ತನಾ ಚ ಪವಿವಿತ್ತೋ ಪವಿವೇಕಸ್ಸ ಚ ವಣ್ಣವಾದೀ। ಅತ್ತನಾ ಚ ಅಸಂಸಟ್ಠೋ ಅಸಂಸಗ್ಗಸ್ಸ ಚ ವಣ್ಣವಾದೀ। ಅತ್ತನಾ ಚ ಆರದ್ಧವೀರಿಯೋ ವೀರಿಯಾರಮ್ಭಸ್ಸ ಚ ವಣ್ಣವಾದೀ। ಅತ್ತನಾ ಚ ಸೀಲಸಮ್ಪನ್ನೋ ಸೀಲಸಮ್ಪದಾಯ ಚ ವಣ್ಣವಾದೀ। ಅತ್ತನಾ ಚ ಸಮಾಧಿಸಮ್ಪನ್ನೋ ಸಮಾಧಿಸಮ್ಪದಾಯ ಚ ವಣ್ಣವಾದೀ। ಅತ್ತನಾ ಚ ಪಞ್ಞಾಸಮ್ಪನ್ನೋ ಪಞ್ಞಾಸಮ್ಪದಾಯ ಚ ವಣ್ಣವಾದೀ। ಅತ್ತನಾ ಚ ವಿಮುತ್ತಿಸಮ್ಪನ್ನೋ ವಿಮುತ್ತಿಸಮ್ಪದಾಯ ಚ ವಣ್ಣವಾದೀ। ಅತ್ತನಾ ಚ ವಿಮುತ್ತಿಞಾಣದಸ್ಸನಸಮ್ಪನ್ನೋ ವಿಮುತ್ತಿಞಾಣದಸ್ಸನಸಮ್ಪದಾಯ ಚ ವಣ್ಣವಾದೀತಿ।>
    text <೩೪೩>, <ಏವಂ ವುತ್ತೇ। ಅಹಂ ಭನ್ತೇ ಆಯಸ್ಮನ್ತಂ ಮಹಾಮೋಗ್ಗಲ್ಲಾನಂ ಏತದವೋಚಂ ಬ್ಯಾಕತಂ ಖೋ। ಆವುಸೋ ಮೋಗ್ಗಲ್ಲಾನ। ಆಯಸ್ಮತಾ ಮಹಾಕಸ್ಸಪೇನ ಯಥಾಸಕಂ ಪಟಿಭಾನಂ। ತತ್ಥ ದಾನಿ ಮಯಂ ಆಯಸ್ಮನ್ತಂ ಮಹಾಮೋಗ್ಗಲ್ಲಾನಂ ಪುಚ್ಛಾಮ…ಪೇ॰… ಕಥಂರೂಪೇನ। ಆವುಸೋ ಮೋಗ್ಗಲ್ಲಾನ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ॥ ಏವಂ ವುತ್ತೇ। ಭನ್ತೇ। ಆಯಸ್ಮಾ ಮಹಾಮೋಗ್ಗಲ್ಲಾನೋ ಮಂ ಏತದವೋಚ ಇಧಾವುಸೋ ಸಾರಿಪುತ್ತ। ದ್ವೇ ಭಿಕ್ಖೂ ಅಭಿಧಮ್ಮಕಥಂ ಕಥೇನ್ತಿ। ತೇ ಅಞ್ಞಮಞ್ಞಂ ಪಞ್ಹಂ ಪುಚ್ಛನ್ತಿ। ಅಞ್ಞಮಞ್ಞಸ್ಸ ಪಞ್ಹಂ ಪುಟ್ಠಾ ವಿಸ್ಸಜ್ಜೇನ್ತಿ। ನೋ ಚ ಸಂಸಾದೇನ್ತಿ। ಧಮ್ಮೀ ಚ ನೇಸಂ ಕಥಾ ಪವತ್ತಿನೀ ಹೋತಿ। ಏವರೂಪೇನ ಖೋ। ಆವುಸೋ ಸಾರಿಪುತ್ತ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ। ಸಾಧು ಸಾಧು। ಸಾರಿಪುತ್ತ। ಯಥಾ ತಂ ಮೋಗ್ಗಲ್ಲಾನೋವ ಸಮ್ಮಾ ಬ್ಯಾಕರಮಾನೋ ಬ್ಯಾಕರೇಯ್ಯ। ಮೋಗ್ಗಲ್ಲಾನೋ ಹಿ। ಸಾರಿಪುತ್ತ। ಧಮ್ಮಕಥಿಕೋತಿ।>
    text <೩೪೪>, <ಏವಂ ವುತ್ತೇ। ಆಯಸ್ಮಾ ಮಹಾಮೋಗ್ಗಲ್ಲಾನೋ ಭಗವನ್ತಂ ಏತದವೋಚ ಅಥ ಖ್ವಾಹಂ। ಭನ್ತೇ। ಆಯಸ್ಮನ್ತಂ ಸಾರಿಪುತ್ತಂ ಏತದವೋಚಂ ಬ್ಯಾಕತಂ ಖೋ। ಆವುಸೋ ಸಾರಿಪುತ್ತ। ಅಮ್ಹೇಹಿ ಸಬ್ಬೇಹೇವ ಯಥಾಸಕಂ ಪಟಿಭಾನಂ। ತತ್ಥ ದಾನಿ ಮಯಂ ಆಯಸ್ಮನ್ತಂ ಸಾರಿಪುತ್ತಂ ಪುಚ್ಛಾಮ ರಮಣೀಯಂ। ಆವುಸೋ ಸಾರಿಪುತ್ತ। ಗೋಸಿಙ್ಗಸಾಲವನಂ। ದೋಸಿನಾ ರತ್ತಿ। ಸಬ್ಬಫಾಲಿಫುಲ್ಲಾ ಸಾಲಾ। ದಿಬ್ಬಾ। ಮಞ್ಞೇ। ಗನ್ಧಾ ಸಮ್ಪವನ್ತಿ। ಕಥಂರೂಪೇನ। ಆವುಸೋ ಸಾರಿಪುತ್ತ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ॥ ಏವಂ ವುತ್ತೇ। ಭನ್ತೇ। ಆಯಸ್ಮಾ ಸಾರಿಪುತ್ತೋ ಮಂ ಏತದವೋಚ ಇಧಾವುಸೋ। ಮೋಗ್ಗಲ್ಲಾನ। ಭಿಕ್ಖು ಚಿತ್ತಂ ವಸಂ ವತ್ತೇತಿ ನೋ ಚ ಭಿಕ್ಖು ಚಿತ್ತಸ್ಸ ವಸೇನ ವತ್ತತಿ। ಸೋ ಯಾಯ ವಿಹಾರಸಮಾಪತ್ತಿಯಾ ಆಕಙ್ಖತಿ ಪುಬ್ಬಣ್ಹಸಮಯಂ ವಿಹರಿತುಂ। ತಾಯ ವಿಹಾರಸಮಾಪತ್ತಿಯಾ ಪುಬ್ಬಣ್ಹಸಮಯಂ ವಿಹರತಿ। ಯಾಯ ವಿಹಾರಸಮಾಪತ್ತಿಯಾ ಆಕಙ್ಖತಿ ಮಜ್ಝನ್ಹಿಕಸಮಯಂ ವಿಹರಿತುಂ। ತಾಯ ವಿಹಾರಸಮಾಪತ್ತಿಯಾ ಮಜ್ಝನ್ಹಿಕಸಮಯಂ ವಿಹರತಿ। ಯಾಯ ವಿಹಾರಸಮಾಪತ್ತಿಯಾ ಆಕಙ್ಖತಿ ಸಾಯನ್ಹಸಮಯಂ ವಿಹರಿತುಂ। ತಾಯ ವಿಹಾರಸಮಾಪತ್ತಿಯಾ ಸಾಯನ್ಹಸಮಯಂ ವಿಹರತಿ। ಸೇಯ್ಯಥಾಪಿ। ಆವುಸೋ ಮೋಗ್ಗಲ್ಲಾನ। ರಞ್ಞೋ ವಾ ರಾಜಮಹಾಮತ್ತಸ್ಸ ವಾ ನಾನಾರತ್ತಾನಂ ದುಸ್ಸಾನಂ ದುಸ್ಸಕರಣ್ಡಕೋ ಪೂರೋ ಅಸ್ಸ। ಸೋ ಯಞ್ಞದೇವ ದುಸ್ಸಯುಗಂ ಆಕಙ್ಖೇಯ್ಯ ಪುಬ್ಬಣ್ಹಸಮಯಂ ಪಾರುಪಿತುಂ। ತಂ ತದೇವ ದುಸ್ಸಯುಗಂ ಪುಬ್ಬಣ್ಹಸಮಯಂ ಪಾರುಪೇಯ್ಯ। ಯಞ್ಞದೇವ ದುಸ್ಸಯುಗಂ ಆಕಙ್ಖೇಯ್ಯ ಮಜ್ಝನ್ಹಿಕಸಮಯಂ ಪಾರುಪಿತುಂ। ತಂ ತದೇವ ದುಸ್ಸಯುಗಂ ಮಜ್ಝನ್ಹಿಕಸಮಯಂ ಪಾರುಪೇಯ್ಯ। ಯಞ್ಞದೇವ ದುಸ್ಸಯುಗಂ ಆಕಙ್ಖೇಯ್ಯ ಸಾಯನ್ಹಸಮಯಂ ಪಾರುಪಿತುಂ। ತಂ ತದೇವ ದುಸ್ಸಯುಗಂ ಸಾಯನ್ಹಸಮಯಂ ಪಾರುಪೇಯ್ಯ। ಏವಮೇವ ಖೋ। ಆವುಸೋ ಮೋಗ್ಗಲ್ಲಾನ। ಭಿಕ್ಖು ಚಿತ್ತಂ ವಸಂ ವತ್ತೇತಿ। ನೋ ಚ ಭಿಕ್ಖು ಚಿತ್ತಸ್ಸ ವಸೇನ ವತ್ತತಿ। ಸೋ ಯಾಯ ವಿಹಾರಸಮಾಪತ್ತಿಯಾ ಆಕಙ್ಖತಿ ಪುಬ್ಬಣ್ಹಸಮಯಂ ವಿಹರಿತುಂ। ತಾಯ ವಿಹಾರಸಮಾಪತ್ತಿಯಾ ಪುಬ್ಬಣ್ಹಸಮಯಂ ವಿಹರತಿ। ಯಾಯ ವಿಹಾರಸಮಾಪತ್ತಿಯಾ ಆಕಙ್ಖತಿ ಮಜ್ಝನ್ಹಿಕಸಮಯಂ ವಿಹರಿತುಂ। ತಾಯ ವಿಹಾರಸಮಾಪತ್ತಿಯಾ ಮಜ್ಝನ್ಹಿಕಸಮಯಂ ವಿಹರತಿ। ಯಾಯ ವಿಹಾರಸಮಾಪತ್ತಿಯಾ ಆಕಙ್ಖತಿ ಸಾಯನ್ಹಸಮಯಂ ವಿಹರಿತುಂ। ತಾಯ ವಿಹಾರಸಮಾಪತ್ತಿಯಾ ಸಾಯನ್ಹಸಮಯಂ ವಿಹರತಿ। ಏವರೂಪೇನ ಖೋ। ಆವುಸೋ ಮೋಗ್ಗಲ್ಲಾನ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ। ಸಾಧು ಸಾಧು। ಮೋಗ್ಗಲ್ಲಾನ॥ ಯಥಾ ತಂ ಸಾರಿಪುತ್ತೋವ ಸಮ್ಮಾ ಬ್ಯಾಕರಮಾನೋ ಬ್ಯಾಕರೇಯ್ಯ। ಸಾರಿಪುತ್ತೋ ಹಿ। ಮೋಗ್ಗಲ್ಲಾನ। ಚಿತ್ತಂ ವಸಂ ವತ್ತೇತಿ ನೋ ಚ ಸಾರಿಪುತ್ತೋ ಚಿತ್ತಸ್ಸ ವಸೇನ ವತ್ತತಿ। ಸೋ ಯಾಯ ವಿಹಾರಸಮಾಪತ್ತಿಯಾ ಆಕಙ್ಖತಿ ಪುಬ್ಬಣ್ಹಸಮಯಂ ವಿಹರಿತುಂ। ತಾಯ ವಿಹಾರಸಮಾಪತ್ತಿಯಾ ಪುಬ್ಬಣ್ಹಸಮಯಂ ವಿಹರತಿ। ಯಾಯ ವಿಹಾರಸಮಾಪತ್ತಿಯಾ ಆಕಙ್ಖತಿ ಮಜ್ಝನ್ಹಿಕಸಮಯಂ ವಿಹರಿತುಂ। ತಾಯ ವಿಹಾರಸಮಾಪತ್ತಿಯಾ ಮಜ್ಝನ್ಹಿಕಸಮಯಂ ವಿಹರತಿ। ಯಾಯ ವಿಹಾರಸಮಾಪತ್ತಿಯಾ ಆಕಙ್ಖತಿ ಸಾಯನ್ಹಸಮಯಂ ವಿಹರಿತುಂ। ತಾಯ ವಿಹಾರಸಮಾಪತ್ತಿಯಾ ಸಾಯನ್ಹಸಮಯಂ ವಿಹರತೀತಿ।>
    text <೩೪೫>, <ಏವಂ ವುತ್ತೇ। ಆಯಸ್ಮಾ ಸಾರಿಪುತ್ತೋ ಭಗವನ್ತಂ ಏತದವೋಚ ಕಸ್ಸ ನು ಖೋ। ಭನ್ತೇ। ಸುಭಾಸಿತನ್ತಿ॥ ಸಬ್ಬೇಸಂ ವೋ। ಸಾರಿಪುತ್ತ। ಸುಭಾಸಿತಂ ಪರಿಯಾಯೇನ। ಅಪಿ ಚ ಮಮಪಿ ಸುಣಾಥ ಯಥಾರೂಪೇನ ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯ। ಇಧ। ಸಾರಿಪುತ್ತ। ಭಿಕ್ಖು ಪಚ್ಛಾಭತ್ತಂ ಪಿಣ್ಡಪಾತಪಟಿಕ್ಕನ್ತೋ ನಿಸೀದತಿ ಪಲ್ಲಙ್ಕಂ ಆಭುಜಿತ್ವಾ ಉಜುಂ ಕಾಯಂ ಪಣಿಧಾಯ ಪರಿಮುಖಂ ಸತಿಂ ಉಪಟ್ಠಪೇತ್ವಾ ನ ತಾವಾಹಂ ಇಮಂ ಪಲ್ಲಙ್ಕಂ ಭಿನ್ದಿಸ್ಸಾಮಿ ಯಾವ ಮೇ ನಾನುಪಾದಾಯ ಆಸವೇಹಿ ಚಿತ್ತಂ ವಿಮುಚ್ಚಿಸ್ಸತೀತಿ। ಏವರೂಪೇನ ಖೋ। ಸಾರಿಪುತ್ತ। ಭಿಕ್ಖುನಾ ಗೋಸಿಙ್ಗಸಾಲವನಂ ಸೋಭೇಯ್ಯಾತಿ।>
    text <ಇದಮವೋಚ ಭಗವಾ। ಅತ್ತಮನಾ ತೇ ಆಯಸ್ಮನ್ತೋ ಭಗವತೋ ಭಾಸಿತಂ ಅಭಿನನ್ದುನ್ತಿ।>
    stand <ಮಹಾಗೋಸಿಙ್ಗಸುತ್ತಂ ನಿಟ್ಠಿತಂ ದುತಿಯಂ।>
  text <೩॥ ಮಹಾಗೋಪಾಲಕಸುತ್ತಂ>
    text <೩೪೬>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ಸಾವತ್ಥಿಯಂ ವಿಹರತಿ ಜೇತವನೇ ಅನಾಥಪಿಣ್ಡಿಕಸ್ಸ ಆರಾಮೇ। ತತ್ರ ಖೋ ಭಗವಾ ಭಿಕ್ಖೂ ಆಮನ್ತೇಸಿ ಭಿಕ್ಖವೋತಿ। ಭದನ್ತೇತಿ ತೇ ಭಿಕ್ಖೂ ಭಗವತೋ ಪಚ್ಚಸ್ಸೋಸುಂ। ಭಗವಾ ಏತದವೋಚ>
    text <ಏಕಾದಸಹಿ। ಭಿಕ್ಖವೇ। ಅಙ್ಗೇಹಿ ಸಮನ್ನಾಗತೋ ಗೋಪಾಲಕೋ ಅಭಬ್ಬೋ ಗೋಗಣಂ ಪರಿಹರಿತುಂ ಫಾತಿಂ ಕಾತುಂ। ಕತಮೇಹಿ ಏಕಾದಸಹಿ॥ ಇಧ। ಭಿಕ್ಖವೇ। ಗೋಪಾಲಕೋ ನ ರೂಪಞ್ಞೂ ಹೋತಿ। ನ ಲಕ್ಖಣಕುಸಲೋ ಹೋತಿ। ನ ಆಸಾಟಿಕಂ ಹಾರೇತಾ ಹೋತಿ। ನ ವಣಂ ಪಟಿಚ್ಛಾದೇತಾ ಹೋತಿ। ನ ಧೂಮಂ ಕತ್ತಾ ಹೋತಿ। ನ ತಿತ್ಥಂ ಜಾನಾತಿ। ನ ಪೀತಂ ಜಾನಾತಿ। ನ ವೀಥಿಂ ಜಾನಾತಿ। ನ ಗೋಚರಕುಸಲೋ ಹೋತಿ ಅನವಸೇಸದೋಹೀ ಚ ಹೋತಿ। ಯೇ ತೇ ಉಸಭಾ ಗೋಪಿತರೋ ಗೋಪರಿಣಾಯಕಾ ತೇ ನ ಅತಿರೇಕಪೂಜಾಯ ಪೂಜೇತಾ ಹೋತಿ। ಇಮೇಹಿ ಖೋ। ಭಿಕ್ಖವೇ। ಏಕಾದಸಹಿ ಅಙ್ಗೇಹಿ ಸಮನ್ನಾಗತೋ ಗೋಪಾಲಕೋ ಅಭಬ್ಬೋ ಗೋಗಣಂ ಪರಿಹರಿತುಂ ಫಾತಿಂ ಕಾತುಂ। ಏವಮೇವ ಖೋ। ಭಿಕ್ಖವೇ। ಏಕಾದಸಹಿ ಧಮ್ಮೇಹಿ ಸಮನ್ನಾಗತೋ ಭಿಕ್ಖು ಅಭಬ್ಬೋ ಇಮಸ್ಮಿಂ ಧಮ್ಮವಿನಯೇ ವುದ್ಧಿಂ ವಿರೂಳ್ಹಿಂ ವೇಪುಲ್ಲಂ ಆಪಜ್ಜಿತುಂ। ಕತಮೇಹಿ ಏಕಾದಸಹಿ॥ ಇಧ। ಭಿಕ್ಖವೇ। ಭಿಕ್ಖು ನ ರೂಪಞ್ಞೂ ಹೋತಿ। ನ ಲಕ್ಖಣಕುಸಲೋ ಹೋತಿ। ನ ಆಸಾಟಿಕಂ ಹಾರೇತಾ ಹೋತಿ। ನ ವಣಂ ಪಟಿಚ್ಛಾದೇತಾ ಹೋತಿ। ನ ಧೂಮಂ ಕತ್ತಾ ಹೋತಿ। ನ ತಿತ್ಥಂ ಜಾನಾತಿ। ನ ಪೀತಂ ಜಾನಾತಿ। ನ ವೀಥಿಂ ಜಾನಾತಿ। ನ ಗೋಚರಕುಸಲೋ ಹೋತಿ। ಅನವಸೇಸದೋಹೀ ಚ ಹೋತಿ। ಯೇ ತೇ ಭಿಕ್ಖೂ ಥೇರಾ ರತ್ತಞ್ಞೂ ಚಿರಪಬ್ಬಜಿತಾ ಸಙ್ಘಪಿತರೋ ಸಙ್ಘಪರಿಣಾಯಕಾ ತೇ ನ ಅತಿರೇಕಪೂಜಾಯ ಪೂಜೇತಾ ಹೋತಿ।>
    text <೩೪೭>, <ಕಥಞ್ಚ। ಭಿಕ್ಖವೇ। ಭಿಕ್ಖು ನ ರೂಪಞ್ಞೂ ಹೋತಿ॥ ಇಧ। ಭಿಕ್ಖವೇ। ಭಿಕ್ಖು ಯಂ ಕಿಞ್ಚಿ ರೂಪಂ ಸಬ್ಬಂ ರೂಪಂ ಚತ್ತಾರಿ ಮಹಾಭೂತಾನಿ। ಚತುನ್ನಞ್ಚ ಮಹಾಭೂತಾನಂ ಉಪಾದಾಯರೂಪನ್ತಿ ಯಥಾಭೂತಂ ನಪ್ಪಜಾನಾತಿ। ಏವಂ ಖೋ। ಭಿಕ್ಖವೇ। ಭಿಕ್ಖು ನ ರೂಪಞ್ಞೂ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ನ ಲಕ್ಖಣಕುಸಲೋ ಹೋತಿ॥ ಇಧ। ಭಿಕ್ಖವೇ। ಭಿಕ್ಖು ಕಮ್ಮಲಕ್ಖಣೋ ಬಾಲೋ। ಕಮ್ಮಲಕ್ಖಣೋ ಪಣ್ಡಿತೋತಿ ಯಥಾಭೂತಂ ನಪ್ಪಜಾನಾತಿ। ಏವಂ ಖೋ। ಭಿಕ್ಖವೇ। ಭಿಕ್ಖು ನ ಲಕ್ಖಣಕುಸಲೋ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ನ ಆಸಾಟಿಕಂ ಹಾರೇತಾ ಹೋತಿ॥ ಇಧ। ಭಿಕ್ಖವೇ। ಭಿಕ್ಖು ಉಪ್ಪನ್ನಂ ಕಾಮವಿತಕ್ಕಂ ಅಧಿವಾಸೇತಿ। ನಪ್ಪಜಹತಿ ನ ವಿನೋದೇತಿ ನ ಬ್ಯನ್ತೀ ಕರೋತಿ ನ ಅನಭಾವಂ ಗಮೇತಿ। ಉಪ್ಪನ್ನಂ ಬ್ಯಾಪಾದವಿತಕ್ಕಂ…ಪೇ॰… ಉಪ್ಪನ್ನಂ ವಿಹಿಂಸಾವಿತಕ್ಕಂ…ಪೇ॰… ಉಪ್ಪನ್ನುಪ್ಪನ್ನೇ ಪಾಪಕೇ ಅಕುಸಲೇ ಧಮ್ಮೇ ಅಧಿವಾಸೇತಿ। ನಪ್ಪಜಹತಿ ನ ವಿನೋದೇತಿ ನ ಬ್ಯನ್ತೀ ಕರೋತಿ ನ ಅನಭಾವಂ ಗಮೇತಿ। ಏವಂ ಖೋ। ಭಿಕ್ಖವೇ। ಭಿಕ್ಖು ನ ಆಸಾಟಿಕಂ ಹಾರೇತಾ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ನ ವಣಂ ಪಟಿಚ್ಛಾದೇತಾ ಹೋತಿ॥ ಇಧ। ಭಿಕ್ಖವೇ। ಭಿಕ್ಖು ಚಕ್ಖುನಾ ರೂಪಂ ದಿಸ್ವಾ ನಿಮಿತ್ತಗ್ಗಾಹೀ ಹೋತಿ ಅನುಬ್ಯಞ್ಜನಗ್ಗಾಹೀ। ಯತ್ವಾಧಿಕರಣಮೇನಂ ಚಕ್ಖುನ್ದ್ರಿಯಂ ಅಸಂವುತಂ ವಿಹರನ್ತಂ ಅಭಿಜ್ಝಾದೋಮನಸ್ಸಾ ಪಾಪಕಾ ಅಕುಸಲಾ ಧಮ್ಮಾ ಅನ್ವಾಸ್ಸವೇಯ್ಯುಂ। ತಸ್ಸ ಸಂವರಾಯ ನ ಪಟಿಪಜ್ಜತಿ। ನ ರಕ್ಖತಿ ಚಕ್ಖುನ್ದ್ರಿಯಂ। ಚಕ್ಖುನ್ದ್ರಿಯೇ ನ ಸಂವರಂ ಆಪಜ್ಜತಿ। ಸೋತೇನ ಸದ್ದಂ ಸುತ್ವಾ…ಪೇ॰… ಘಾನೇನ ಗನ್ಧಂ ಘಾಯಿತ್ವಾ…ಪೇ॰… ಜಿವ್ಹಾಯ ರಸಂ ಸಾಯಿತ್ವಾ…ಪೇ॰… ಕಾಯೇನ ಫೋಟ್ಠಬ್ಬಂ ಫುಸಿತ್ವಾ…ಪೇ॰… ಮನಸಾ ಧಮ್ಮಂ ವಿಞ್ಞಾಯ ನಿಮಿತ್ತಗ್ಗಾಹೀ ಹೋತಿ ಅನುಬ್ಯಞ್ಜನಗ್ಗಾಹೀ। ಯತ್ವಾಧಿಕರಣಮೇನಂ ಮನಿನ್ದ್ರಿಯಂ ಅಸಂವುತಂ ವಿಹರನ್ತಂ ಅಭಿಜ್ಝಾದೋಮನಸ್ಸಾ ಪಾಪಕಾ ಅಕುಸಲಾ ಧಮ್ಮಾ ಅನ್ವಾಸ್ಸವೇಯ್ಯುಂ। ತಸ್ಸ ಸಂವರಾಯ ನ ಪಟಿಪಜ್ಜತಿ। ನ ರಕ್ಖತಿ ಮನಿನ್ದ್ರಿಯಂ। ಮನಿನ್ದ್ರಿಯೇ ನ ಸಂವರಂ ಆಪಜ್ಜತಿ। ಏವಂ ಖೋ। ಭಿಕ್ಖವೇ। ಭಿಕ್ಖು ನ ವಣಂ ಪಟಿಚ್ಛಾದೇತಾ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ನ ಧೂಮಂ ಕತ್ತಾ ಹೋತಿ॥ ಇಧ। ಭಿಕ್ಖವೇ। ಭಿಕ್ಖು ಯಥಾಸುತಂ ಯಥಾಪರಿಯತ್ತಂ ಧಮ್ಮಂ ನ ವಿತ್ಥಾರೇನ ಪರೇಸಂ ದೇಸೇತಾ ಹೋತಿ। ಏವಂ ಖೋ। ಭಿಕ್ಖವೇ। ಭಿಕ್ಖು ನ ಧೂಮಂ ಕತ್ತಾ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ನ ತಿತ್ಥಂ ಜಾನಾತಿ॥ ಇಧ। ಭಿಕ್ಖವೇ। ಭಿಕ್ಖು ಯೇ ತೇ ಭಿಕ್ಖೂ ಬಹುಸ್ಸುತಾ ಆಗತಾಗಮಾ ಧಮ್ಮಧರಾ ವಿನಯಧರಾ ಮಾತಿಕಾಧರಾ। ತೇ ಕಾಲೇನ ಕಾಲಂ ಉಪಸಙ್ಕಮಿತ್ವಾ ನ ಪರಿಪುಚ್ಛತಿ। ನ ಪರಿಪಞ್ಹತಿ ಇದಂ। ಭನ್ತೇ। ಕಥಂ॥ ಇಮಸ್ಸ ಕೋ ಅತ್ಥೋತಿ॥ ತಸ್ಸ ತೇ ಆಯಸ್ಮನ್ತೋ ಅವಿವಟಞ್ಚೇವ ನ ವಿವರನ್ತಿ। ಅನುತ್ತಾನೀಕತಞ್ಚ ನ ಉತ್ತಾನೀ ಕರೋನ್ತಿ। ಅನೇಕವಿಹಿತೇಸು ಚ ಕಙ್ಖಾಠಾನೀಯೇಸು ಧಮ್ಮೇಸು ಕಙ್ಖಂ ನ ಪಟಿವಿನೋದೇನ್ತಿ। ಏವಂ ಖೋ। ಭಿಕ್ಖವೇ। ಭಿಕ್ಖು ನ ತಿತ್ಥಂ ಜಾನಾತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ನ ಪೀತಂ ಜಾನಾತಿ॥ ಇಧ। ಭಿಕ್ಖವೇ। ಭಿಕ್ಖು ತಥಾಗತಪ್ಪವೇದಿತೇ ಧಮ್ಮವಿನಯೇ ದೇಸಿಯಮಾನೇ ನ ಲಭತಿ ಅತ್ಥವೇದಂ। ನ ಲಭತಿ ಧಮ್ಮವೇದಂ। ನ ಲಭತಿ ಧಮ್ಮೂಪಸಂಹಿತಂ ಪಾಮೋಜ್ಜಂ। ಏವಂ ಖೋ। ಭಿಕ್ಖವೇ। ಭಿಕ್ಖು ನ ಪೀತಂ ಜಾನಾತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ನ ವೀಥಿಂ ಜಾನಾತಿ॥ ಇಧ। ಭಿಕ್ಖವೇ। ಭಿಕ್ಖು ಅರಿಯಂ ಅಟ್ಠಙ್ಗಿಕಂ ಮಗ್ಗಂ ಯಥಾಭೂತಂ ನಪ್ಪಜಾನಾತಿ। ಏವಂ ಖೋ। ಭಿಕ್ಖವೇ। ಭಿಕ್ಖು ನ ವೀಥಿಂ ಜಾನಾತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ನ ಗೋಚರಕುಸಲೋ ಹೋತಿ॥ ಇಧ। ಭಿಕ್ಖವೇ। ಭಿಕ್ಖು ಚತ್ತಾರೋ ಸತಿಪಟ್ಠಾನೇ ಯಥಾಭೂತಂ ನಪ್ಪಜಾನಾತಿ। ಏವಂ ಖೋ। ಭಿಕ್ಖವೇ। ಭಿಕ್ಖು ನ ಗೋಚರಕುಸಲೋ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ಅನವಸೇಸದೋಹೀ ಹೋತಿ॥ ಇಧ। ಭಿಕ್ಖವೇ। ಭಿಕ್ಖುಂ ಸದ್ಧಾ ಗಹಪತಿಕಾ ಅಭಿಹಟ್ಠುಂ ಪವಾರೇನ್ತಿ ಚೀವರಪಿಣ್ಡಪಾತಸೇನಾಸನಗಿಲಾನಪ್ಪಚ್ಚಯಭೇಸಜ್ಜಪರಿಕ್ಖಾರೇಹಿ। ತತ್ರ ಭಿಕ್ಖು ಮತ್ತಂ ನ ಜಾನಾತಿ ಪಟಿಗ್ಗಹಣಾಯ। ಏವಂ ಖೋ। ಭಿಕ್ಖವೇ। ಭಿಕ್ಖು ಅನವಸೇಸದೋಹೀ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ಯೇ ತೇ ಭಿಕ್ಖೂ ಥೇರಾ ರತ್ತಞ್ಞೂ ಚಿರಪಬ್ಬಜಿತಾ ಸಙ್ಘಪಿತರೋ ಸಙ್ಘಪರಿಣಾಯಕಾ ತೇ ನ ಅತಿರೇಕಪೂಜಾಯ ಪೂಜೇತಾ ಹೋತಿ॥ ಇಧ। ಭಿಕ್ಖವೇ। ಭಿಕ್ಖು ಯೇ ತೇ ಭಿಕ್ಖೂ ಥೇರಾ ರತ್ತಞ್ಞೂ ಚಿರಪಬ್ಬಜಿತಾ ಸಙ್ಘಪಿತರೋ ಸಙ್ಘಪರಿಣಾಯಕಾ। ತೇಸು ನ ಮೇತ್ತಂ ಕಾಯಕಮ್ಮಂ ಪಚ್ಚುಪಟ್ಠಾಪೇತಿ ಆವಿ ಚೇವ ರಹೋ ಚ। ನ ಮೇತ್ತಂ ವಚೀಕಮ್ಮಂ ಪಚ್ಚುಪಟ್ಠಾಪೇತಿ ಆವಿ ಚೇವ ರಹೋ ಚ। ನ ಮೇತ್ತಂ ಮನೋಕಮ್ಮಂ ಪಚ್ಚುಪಟ್ಠಾಪೇತಿ ಆವಿ ಚೇವ ರಹೋ ಚ। ಏವಂ ಖೋ। ಭಿಕ್ಖವೇ। ಭಿಕ್ಖು ಯೇ ತೇ ಭಿಕ್ಖೂ ಥೇರಾ ರತ್ತಞ್ಞೂ ಚಿರಪಬ್ಬಜಿತಾ ಸಙ್ಘಪಿತರೋ ಸಙ್ಘಪರಿಣಾಯಕಾ ತೇ ನ ಅತಿರೇಕಪೂಜಾಯ ಪೂಜೇತಾ ಹೋತಿ।>
    text <ಇಮೇಹಿ ಖೋ ಭಿಕ್ಖವೇ ಏಕಾದಸಹಿ ಧಮ್ಮೇಹಿ ಸಮನ್ನಾಗತೋ ಭಿಕ್ಖು ಅಭಬ್ಬೋ ಇಮಸ್ಮಿಂ ಧಮ್ಮವಿನಯೇ ವುದ್ಧಿಂ ವಿರೂಳ್ಹಿಂ ವೇಪುಲ್ಲಂ ಆಪಜ್ಜಿತುಂ।>
    text <೩೪೮>, <ಏಕಾದಸಹಿ। ಭಿಕ್ಖವೇ। ಅಙ್ಗೇಹಿ ಸಮನ್ನಾಗತೋ ಗೋಪಾಲಕೋ ಭಬ್ಬೋ ಗೋಗಣಂ ಪರಿಹರಿತುಂ ಫಾತಿಂ ಕಾತುಂ। ಕತಮೇಹಿ ಏಕಾದಸಹಿ॥ ಇಧ। ಭಿಕ್ಖವೇ। ಗೋಪಾಲಕೋ ರೂಪಞ್ಞೂ ಹೋತಿ। ಲಕ್ಖಣಕುಸಲೋ ಹೋತಿ। ಆಸಾಟಿಕಂ ಹಾರೇತಾ ಹೋತಿ। ವಣಂ ಪಟಿಚ್ಛಾದೇತಾ ಹೋತಿ। ಧೂಮಂ ಕತ್ತಾ ಹೋತಿ। ತಿತ್ಥಂ ಜಾನಾತಿ। ಪೀತಂ ಜಾನಾತಿ। ವೀಥಿಂ ಜಾನಾತಿ। ಗೋಚರಕುಸಲೋ ಹೋತಿ। ಸಾವಸೇಸದೋಹೀ ಚ ಹೋತಿ। ಯೇ ತೇ ಉಸಭಾ ಗೋಪಿತರೋ ಗೋಪರಿಣಾಯಕಾ ತೇ ಅತಿರೇಕಪೂಜಾಯ ಪೂಜೇತಾ ಹೋತಿ। ಇಮೇಹಿ ಖೋ। ಭಿಕ್ಖವೇ। ಏಕಾದಸಹಿ ಅಙ್ಗೇಹಿ ಸಮನ್ನಾಗತೋ ಗೋಪಾಲಕೋ ಭಬ್ಬೋ ಗೋಗಣಂ ಪರಿಹರಿತುಂ ಫಾತಿಂ ಕಾತುಂ। ಏವಮೇವ ಖೋ। ಭಿಕ್ಖವೇ। ಏಕಾದಸಹಿ ಧಮ್ಮೇಹಿ ಸಮನ್ನಾಗತೋ ಭಿಕ್ಖು ಭಬ್ಬೋ ಇಮಸ್ಮಿಂ ಧಮ್ಮವಿನಯೇ ವುದ್ಧಿಂ ವಿರೂಳ್ಹಿಂ ವೇಪುಲ್ಲಂ ಆಪಜ್ಜಿತುಂ। ಕತಮೇಹಿ ಏಕಾದಸಹಿ॥ ಇಧ। ಭಿಕ್ಖವೇ। ಭಿಕ್ಖು ರೂಪಞ್ಞೂ ಹೋತಿ। ಲಕ್ಖಣಕುಸಲೋ ಹೋತಿ। ಆಸಾಟಿಕಂ ಹಾರೇತಾ ಹೋತಿ। ವಣಂ ಪಟಿಚ್ಛಾದೇತಾ ಹೋತಿ। ಧೂಮಂ ಕತ್ತಾ ಹೋತಿ। ತಿತ್ಥಂ ಜಾನಾತಿ। ಪೀತಂ ಜಾನಾತಿ। ವೀಥಿಂ ಜಾನಾತಿ। ಗೋಚರಕುಸಲೋ ಹೋತಿ। ಸಾವಸೇಸದೋಹೀ ಚ ಹೋತಿ। ಯೇ ತೇ ಭಿಕ್ಖೂ ಥೇರಾ ರತ್ತಞ್ಞೂ ಚಿರಪಬ್ಬಜಿತಾ ಸಙ್ಘಪಿತರೋ ಸಙ್ಘಪರಿಣಾಯಕಾ ತೇ ಅತಿರೇಕಪೂಜಾಯ ಪೂಜೇತಾ ಹೋತಿ।>
    text <೩೪೯>, <ಕಥಞ್ಚ। ಭಿಕ್ಖವೇ। ಭಿಕ್ಖು ರೂಪಞ್ಞೂ ಹೋತಿ॥ ಇಧ। ಭಿಕ್ಖವೇ। ಭಿಕ್ಖು ಯಂ ಕಿಞ್ಚಿ ರೂಪಂ ಸಬ್ಬಂ ರೂಪಂ ಚತ್ತಾರಿ ಮಹಾಭೂತಾನಿ। ಚತುನ್ನಞ್ಚ ಮಹಾಭೂತಾನಂ ಉಪಾದಾಯರೂಪನ್ತಿ ಯಥಾಭೂತಂ ಪಜಾನಾತಿ। ಏವಂ ಖೋ। ಭಿಕ್ಖವೇ। ಭಿಕ್ಖು ರೂಪಞ್ಞೂ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ಲಕ್ಖಣಕುಸಲೋ ಹೋತಿ॥ ಇಧ। ಭಿಕ್ಖವೇ। ಭಿಕ್ಖು ಕಮ್ಮಲಕ್ಖಣೋ ಬಾಲೋ। ಕಮ್ಮಲಕ್ಖಣೋ ಪಣ್ಡಿತೋತಿ ಯಥಾಭೂತಂ ಪಜಾನಾತಿ। ಏವಂ ಖೋ। ಭಿಕ್ಖವೇ। ಭಿಕ್ಖು ಲಕ್ಖಣಕುಸಲೋ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ಆಸಾಟಿಕಂ ಹಾರೇತಾ ಹೋತಿ॥ ಇಧ। ಭಿಕ್ಖವೇ। ಭಿಕ್ಖು ಉಪ್ಪನ್ನಂ ಕಾಮವಿತಕ್ಕಂ ನಾಧಿವಾಸೇತಿ। ಪಜಹತಿ ವಿನೋದೇತಿ ಬ್ಯನ್ತೀ ಕರೋತಿ ಅನಭಾವಂ ಗಮೇತಿ। ಉಪ್ಪನ್ನಂ ಬ್ಯಾಪಾದವಿತಕ್ಕಂ…ಪೇ॰… ಉಪ್ಪನ್ನಂ ವಿಹಿಂಸಾವಿತಕ್ಕಂ…ಪೇ॰… ಉಪ್ಪನ್ನುಪ್ಪನ್ನೇ ಪಾಪಕೇ ಅಕುಸಲೇ ಧಮ್ಮೇ ನಾಧಿವಾಸೇತಿ। ಪಜಹತಿ ವಿನೋದೇತಿ ಬ್ಯನ್ತೀ ಕರೋತಿ ಅನಭಾವಂ ಗಮೇತಿ। ಏವಂ ಖೋ। ಭಿಕ್ಖವೇ। ಭಿಕ್ಖು ಆಸಾಟಿಕಂ ಹಾರೇತಾ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ವಣಂ ಪಟಿಚ್ಛಾದೇತಾ ಹೋತಿ॥ ಇಧ। ಭಿಕ್ಖವೇ। ಭಿಕ್ಖು ಚಕ್ಖುನಾ ರೂಪಂ ದಿಸ್ವಾ ನ ನಿಮಿತ್ತಗ್ಗಾಹೀ ಹೋತಿ ನಾನುಬ್ಯಞ್ಜನಗ್ಗಾಹೀ। ಯತ್ವಾಧಿಕರಣಮೇನಂ ಚಕ್ಖುನ್ದ್ರಿಯಂ ಅಸಂವುತಂ ವಿಹರನ್ತಂ ಅಭಿಜ್ಝಾದೋಮನಸ್ಸಾ ಪಾಪಕಾ ಅಕುಸಲಾ ಧಮ್ಮಾ ಅನ್ವಾಸ್ಸವೇಯ್ಯುಂ ತಸ್ಸ ಸಂವರಾಯ ಪಟಿಪಜ್ಜತಿ। ರಕ್ಖತಿ ಚಕ್ಖುನ್ದ್ರಿಯಂ। ಚಕ್ಖುನ್ದ್ರಿಯೇ ಸಂವರಂ ಆಪಜ್ಜತಿ। ಸೋತೇನ ಸದ್ದಂ ಸುತ್ವಾ…ಪೇ॰… ಘಾನೇನ ಗನ್ಧಂ ಘಾಯಿತ್ವಾ…ಪೇ॰… ಜಿವ್ಹಾಯ ರಸಂ ಸಾಯಿತ್ವಾ…ಪೇ॰… ಕಾಯೇನ ಫೋಟ್ಠಬ್ಬಂ ಫುಸಿತ್ವಾ…ಪೇ॰… ಮನಸಾ ಧಮ್ಮಂ ವಿಞ್ಞಾಯ ನ ನಿಮಿತ್ತಗ್ಗಾಹೀ ಹೋತಿ ನಾನುಬ್ಯಞ್ಜನಗ್ಗಾಹೀ। ಯತ್ವಾಧಿಕರಣಮೇನಂ ಮನಿನ್ದ್ರಿಯಂ ಅಸಂವುತಂ ವಿಹರನ್ತಂ ಅಭಿಜ್ಝಾದೋಮನಸ್ಸಾ ಪಾಪಕಾ ಅಕುಸಲಾ ಧಮ್ಮಾ ಅನ್ವಾಸ್ಸವೇಯ್ಯುಂ ತಸ್ಸ ಸಂವರಾಯ ಪಟಿಪಜ್ಜತಿ। ರಕ್ಖತಿ ಮನಿನ್ದ್ರಿಯಂ। ಮನಿನ್ದ್ರಿಯೇ ಸಂವರಂ ಆಪಜ್ಜತಿ। ಏವಂ ಖೋ। ಭಿಕ್ಖವೇ। ಭಿಕ್ಖು ವಣಂ ಪಟಿಚ್ಛಾದೇತಾ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ಧೂಮಂ ಕತ್ತಾ ಹೋತಿ॥ ಇಧ। ಭಿಕ್ಖವೇ। ಭಿಕ್ಖು ಯಥಾಸುತಂ ಯಥಾಪರಿಯತ್ತಂ ಧಮ್ಮಂ ವಿತ್ಥಾರೇನ ಪರೇಸಂ ದೇಸೇತಾ ಹೋತಿ। ಏವಂ ಖೋ। ಭಿಕ್ಖವೇ। ಭಿಕ್ಖು ಧೂಮಂ ಕತ್ತಾ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ತಿತ್ಥಂ ಜಾನಾತಿ॥ ಇಧ। ಭಿಕ್ಖವೇ। ಭಿಕ್ಖು ಯೇ ತೇ ಭಿಕ್ಖೂ ಬಹುಸ್ಸುತಾ ಆಗತಾಗಮಾ ಧಮ್ಮಧರಾ ವಿನಯಧರಾ ಮಾತಿಕಾಧರಾ ತೇ ಕಾಲೇನ ಕಾಲಂ ಉಪಸಙ್ಕಮಿತ್ವಾ ಪರಿಪುಚ್ಛತಿ। ಪರಿಪಞ್ಹತಿ ಇದಂ। ಭನ್ತೇ। ಕಥಂ॥ ಇಮಸ್ಸ ಕೋ ಅತ್ಥೋತಿ॥ ತಸ್ಸ ತೇ ಆಯಸ್ಮನ್ತೋ ಅವಿವಟಞ್ಚೇವ ವಿವರನ್ತಿ। ಅನುತ್ತಾನೀಕತಞ್ಚ ಉತ್ತಾನೀ ಕರೋನ್ತಿ। ಅನೇಕವಿಹಿತೇಸು ಚ ಕಙ್ಖಾಠಾನೀಯೇಸು ಧಮ್ಮೇಸು ಕಙ್ಖಂ ಪಟಿವಿನೋದೇನ್ತಿ। ಏವಂ ಖೋ। ಭಿಕ್ಖವೇ। ಭಿಕ್ಖು ತಿತ್ಥಂ ಜಾನಾತಿ।>
    text <ಕಥಞ್ಚ ಭಿಕ್ಖವೇ। ಭಿಕ್ಖು ಪೀತಂ ಜಾನಾತಿ॥ ಇಧ। ಭಿಕ್ಖವೇ। ಭಿಕ್ಖು ತಥಾಗತಪ್ಪವೇದಿತೇ ಧಮ್ಮವಿನಯೇ ದೇಸಿಯಮಾನೇ ಲಭತಿ ಅತ್ಥವೇದಂ। ಲಭತಿ ಧಮ್ಮವೇದಂ। ಲಭತಿ ಧಮ್ಮೂಪಸಂಹಿತಂ ಪಾಮೋಜ್ಜಂ। ಏವಂ ಖೋ। ಭಿಕ್ಖವೇ। ಭಿಕ್ಖು ಪೀತಂ ಜಾನಾತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ವೀಥಿಂ ಜಾನಾತಿ॥ ಇಧ। ಭಿಕ್ಖವೇ। ಭಿಕ್ಖು ಅರಿಯಂ ಅಟ್ಠಙ್ಗಿಕಂ ಮಗ್ಗಂ ಯಥಾಭೂತಂ ಪಜಾನಾತಿ। ಏವಂ ಖೋ। ಭಿಕ್ಖವೇ। ಭಿಕ್ಖು ವೀಥಿಂ ಜಾನಾತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ಗೋಚರಕುಸಲೋ ಹೋತಿ॥ ಇಧ। ಭಿಕ್ಖವೇ। ಭಿಕ್ಖು ಚತ್ತಾರೋ ಸತಿಪಟ್ಠಾನೇ ಯಥಾಭೂತಂ ಪಜಾನಾತಿ। ಏವಂ ಖೋ। ಭಿಕ್ಖವೇ। ಭಿಕ್ಖು ಗೋಚರಕುಸಲೋ ಹೋತಿ।>
    text <ಕಥಞ್ಚ ಭಿಕ್ಖವೇ। ಭಿಕ್ಖು ಸಾವಸೇಸದೋಹೀ ಹೋತಿ॥ ಇಧ। ಭಿಕ್ಖವೇ। ಭಿಕ್ಖುಂ ಸದ್ಧಾ ಗಹಪತಿಕಾ ಅಭಿಹಟ್ಠುಂ ಪವಾರೇನ್ತಿ ಚೀವರಪಿಣ್ಡಪಾತಸೇನಾಸನಗಿಲಾನಪ್ಪಚ್ಚಯಭೇಸಜ್ಜಪರಿಕ್ಖಾರೇಹಿ। ತತ್ರ ಭಿಕ್ಖು ಮತ್ತಂ ಜಾನಾತಿ ಪಟಿಗ್ಗಹಣಾಯ। ಏವಂ ಖೋ। ಭಿಕ್ಖವೇ। ಭಿಕ್ಖು ಸಾವಸೇಸದೋಹೀ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ಯೇ ತೇ ಭಿಕ್ಖೂ ಥೇರಾ ರತ್ತಞ್ಞೂ ಚಿರಪಬ್ಬಜಿತಾ ಸಙ್ಘಪಿತರೋ ಸಙ್ಘಪರಿಣಾಯಕಾ। ತೇ ಅತಿರೇಕಪೂಜಾಯ ಪೂಜೇತಾ ಹೋತಿ॥ ಇಧ। ಭಿಕ್ಖವೇ। ಭಿಕ್ಖು ಯೇ ತೇ ಭಿಕ್ಖೂ ಥೇರಾ ರತ್ತಞ್ಞೂ ಚಿರಪಬ್ಬಜಿತಾ ಸಙ್ಘಪಿತರೋ ಸಙ್ಘಪರಿಣಾಯಕಾ ತೇಸು ಮೇತ್ತಂ ಕಾಯಕಮ್ಮಂ ಪಚ್ಚುಪಟ್ಠಾಪೇತಿ ಆವಿ ಚೇವ ರಹೋ ಚ। ಮೇತ್ತಂ ವಚೀಕಮ್ಮಂ ಪಚ್ಚುಪಟ್ಠಾಪೇತಿ ಆವಿ ಚೇವ ರಹೋ ಚ। ಮೇತ್ತಂ ಮನೋಕಮ್ಮಂ ಪಚ್ಚುಪಟ್ಠಾಪೇತಿ ಆವಿ ಚೇವ ರಹೋ ಚ। ಏವಂ ಖೋ। ಭಿಕ್ಖವೇ। ಭಿಕ್ಖು ಯೇ ತೇ ಭಿಕ್ಖೂ ಥೇರಾ ರತ್ತಞ್ಞೂ ಚಿರಪಬ್ಬಜಿತಾ ಸಙ್ಘಪಿತರೋ ಸಙ್ಘಪರಿಣಾಯಕಾ ತೇ ಅತಿರೇಕಪೂಜಾಯ ಪೂಜೇತಾ ಹೋತಿ।>
    text <ಇಮೇಹಿ ಖೋ। ಭಿಕ್ಖವೇ। ಏಕಾದಸಹಿ ಧಮ್ಮೇಹಿ ಸಮನ್ನಾಗತೋ ಭಿಕ್ಖು ಭಬ್ಬೋ ಇಮಸ್ಮಿಂ ಧಮ್ಮವಿನಯೇ ವುದ್ಧಿಂ ವಿರೂಳ್ಹಿಂ ವೇಪುಲ್ಲಂ ಆಪಜ್ಜಿತುನ್ತಿ।>
    text <ಇದಮವೋಚ ಭಗವಾ। ಅತ್ತಮನಾ ತೇ ಭಿಕ್ಖೂ ಭಗವತೋ ಭಾಸಿತಂ ಅಭಿನನ್ದುನ್ತಿ।>
    stand <ಮಹಾಗೋಪಾಲಕಸುತ್ತಂ ನಿಟ್ಠಿತಂ ತತಿಯಂ।>
  text <೪॥ ಚೂಳಗೋಪಾಲಕಸುತ್ತಂ>
    text <೩೫೦>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ವಜ್ಜೀಸು ವಿಹರತಿ ಉಕ್ಕಚೇಲಾಯಂ ಗಙ್ಗಾಯ ನದಿಯಾ ತೀರೇ। ತತ್ರ ಖೋ ಭಗವಾ ಭಿಕ್ಖೂ ಆಮನ್ತೇಸಿ ಭಿಕ್ಖವೋತಿ। ಭದನ್ತೇತಿ ತೇ ಭಿಕ್ಖೂ ಭಗವತೋ ಪಚ್ಚಸ್ಸೋಸುಂ। ಭಗವಾ ಏತದವೋಚ>
    text <ಭೂತಪುಬ್ಬಂ। ಭಿಕ್ಖವೇ। ಮಾಗಧಕೋ ಗೋಪಾಲಕೋ ದುಪ್ಪಞ್ಞಜಾತಿಕೋ। ವಸ್ಸಾನಂ ಪಚ್ಛಿಮೇ ಮಾಸೇ ಸರದಸಮಯೇ। ಅಸಮವೇಕ್ಖಿತ್ವಾ ಗಙ್ಗಾಯ ನದಿಯಾ ಓರಿಮಂ ತೀರಂ। ಅಸಮವೇಕ್ಖಿತ್ವಾ ಪಾರಿಮಂ ತೀರಂ। ಅತಿತ್ಥೇನೇವ ಗಾವೋ ಪತಾರೇಸಿ ಉತ್ತರಂ ತೀರಂ ಸುವಿದೇಹಾನಂ। ಅಥ ಖೋ। ಭಿಕ್ಖವೇ। ಗಾವೋ ಮಜ್ಝೇಗಙ್ಗಾಯ ನದಿಯಾ ಸೋತೇ ಆಮಣ್ಡಲಿಯಂ ಕರಿತ್ವಾ ತತ್ಥೇವ ಅನಯಬ್ಯಸನಂ ಆಪಜ್ಜಿಂಸು। ತಂ ಕಿಸ್ಸ ಹೇತು॥ ತಥಾ ಹಿ ಸೋ। ಭಿಕ್ಖವೇ। ಮಾಗಧಕೋ ಗೋಪಾಲಕೋ ದುಪ್ಪಞ್ಞಜಾತಿಕೋ। ವಸ್ಸಾನಂ ಪಚ್ಛಿಮೇ ಮಾಸೇ ಸರದಸಮಯೇ। ಅಸಮವೇಕ್ಖಿತ್ವಾ ಗಙ್ಗಾಯ ನದಿಯಾ ಓರಿಮಂ ತೀರಂ। ಅಸಮವೇಕ್ಖಿತ್ವಾ ಪಾರಿಮಂ ತೀರಂ। ಅತಿತ್ಥೇನೇವ ಗಾವೋ ಪತಾರೇಸಿ ಉತ್ತರಂ ತೀರಂ ಸುವಿದೇಹಾನಂ। ಏವಮೇವ ಖೋ। ಭಿಕ್ಖವೇ। ಯೇ ಹಿ ಕೇಚಿ ಸಮಣಾ ವಾ ಬ್ರಾಹ್ಮಣಾ ವಾ ಅಕುಸಲಾ ಇಮಸ್ಸ ಲೋಕಸ್ಸ ಅಕುಸಲಾ ಪರಸ್ಸ ಲೋಕಸ್ಸ। ಅಕುಸಲಾ ಮಾರಧೇಯ್ಯಸ್ಸ ಅಕುಸಲಾ ಅಮಾರಧೇಯ್ಯಸ್ಸ। ಅಕುಸಲಾ ಮಚ್ಚುಧೇಯ್ಯಸ್ಸ ಅಕುಸಲಾ ಅಮಚ್ಚುಧೇಯ್ಯಸ್ಸ। ತೇಸಂ ಯೇ ಸೋತಬ್ಬಂ ಸದ್ದಹಾತಬ್ಬಂ ಮಞ್ಞಿಸ್ಸನ್ತಿ। ತೇಸಂ ತಂ ಭವಿಸ್ಸತಿ ದೀಘರತ್ತಂ ಅಹಿತಾಯ ದುಕ್ಖಾಯ।>
    text <೩೫೧>, <ಭೂತಪುಬ್ಬಂ। ಭಿಕ್ಖವೇ। ಮಾಗಧಕೋ ಗೋಪಾಲಕೋ ಸಪ್ಪಞ್ಞಜಾತಿಕೋ। ವಸ್ಸಾನಂ ಪಚ್ಛಿಮೇ ಮಾಸೇ ಸರದಸಮಯೇ। ಸಮವೇಕ್ಖಿತ್ವಾ ಗಙ್ಗಾಯ ನದಿಯಾ ಓರಿಮಂ ತೀರಂ। ಸಮವೇಕ್ಖಿತ್ವಾ ಪಾರಿಮಂ ತೀರಂ। ತಿತ್ಥೇನೇವ ಗಾವೋ ಪತಾರೇಸಿ ಉತ್ತರಂ ತೀರಂ ಸುವಿದೇಹಾನಂ। ಸೋ ಪಠಮಂ ಪತಾರೇಸಿ ಯೇ ತೇ ಉಸಭಾ ಗೋಪಿತರೋ ಗೋಪರಿಣಾಯಕಾ। ತೇ ತಿರಿಯಂ ಗಙ್ಗಾಯ ಸೋತಂ ಛೇತ್ವಾ ಸೋತ್ಥಿನಾ ಪಾರಂ ಅಗಮಂಸು। ಅಥಾಪರೇ ಪತಾರೇಸಿ ಬಲವಗಾವೋ ದಮ್ಮಗಾವೋ। ತೇಪಿ ತಿರಿಯಂ ಗಙ್ಗಾಯ ಸೋತಂ ಛೇತ್ವಾ ಸೋತ್ಥಿನಾ ಪಾರಂ ಅಗಮಂಸು। ಅಥಾಪರೇ ಪತಾರೇಸಿ ವಚ್ಛತರೇ ವಚ್ಛತರಿಯೋ। ತೇಪಿ ತಿರಿಯಂ ಗಙ್ಗಾಯ ಸೋತಂ ಛೇತ್ವಾ ಸೋತ್ಥಿನಾ ಪಾರಂ ಅಗಮಂಸು। ಅಥಾಪರೇ ಪತಾರೇಸಿ ವಚ್ಛಕೇ ಕಿಸಾಬಲಕೇ। ತೇಪಿ ತಿರಿಯಂ ಗಙ್ಗಾಯ ಸೋತಂ ಛೇತ್ವಾ ಸೋತ್ಥಿನಾ ಪಾರಂ ಅಗಮಂಸು। ಭೂತಪುಬ್ಬಂ। ಭಿಕ್ಖವೇ। ವಚ್ಛಕೋ ತರುಣಕೋ ತಾವದೇವ ಜಾತಕೋ ಮಾತುಗೋರವಕೇನ ವುಯ್ಹಮಾನೋ। ಸೋಪಿ ತಿರಿಯಂ ಗಙ್ಗಾಯ ಸೋತಂ ಛೇತ್ವಾ ಸೋತ್ಥಿನಾ ಪಾರಂ ಅಗಮಾಸಿ। ತಂ ಕಿಸ್ಸ ಹೇತು॥ ತಥಾ ಹಿ ಸೋ। ಭಿಕ್ಖವೇ। ಮಾಗಧಕೋ ಗೋಪಾಲಕೋ ಸಪ್ಪಞ್ಞಜಾತಿಕೋ। ವಸ್ಸಾನಂ ಪಚ್ಛಿಮೇ ಮಾಸೇ ಸರದಸಮಯೇ। ಸಮವೇಕ್ಖಿತ್ವಾ ಗಙ್ಗಾಯ ನದಿಯಾ ಓರಿಮಂ ತೀರಂ। ಸಮವೇಕ್ಖಿತ್ವಾ ಪಾರಿಮಂ ತೀರಂ। ತಿತ್ಥೇನೇವ ಗಾವೋ ಪತಾರೇಸಿ ಉತ್ತರಂ ತೀರಂ ಸುವಿದೇಹಾನಂ। ಏವಮೇವ ಖೋ। ಭಿಕ್ಖವೇ। ಯೇ ಹಿ ಕೇಚಿ ಸಮಣಾ ವಾ ಬ್ರಾಹ್ಮಣಾ ವಾ ಕುಸಲಾ ಇಮಸ್ಸ ಲೋಕಸ್ಸ ಕುಸಲಾ ಪರಸ್ಸ ಲೋಕಸ್ಸ। ಕುಸಲಾ ಮಾರಧೇಯ್ಯಸ್ಸ ಕುಸಲಾ ಅಮಾರಧೇಯ್ಯಸ್ಸ। ಕುಸಲಾ ಮಚ್ಚುಧೇಯ್ಯಸ್ಸ ಕುಸಲಾ ಅಮಚ್ಚುಧೇಯ್ಯಸ್ಸ। ತೇಸಂ ಯೇ ಸೋತಬ್ಬಂ ಸದ್ದಹಾತಬ್ಬಂ ಮಞ್ಞಿಸ್ಸನ್ತಿ। ತೇಸಂ ತಂ ಭವಿಸ್ಸತಿ ದೀಘರತ್ತಂ ಹಿತಾಯ ಸುಖಾಯ।>
    text <೩೫೨>, <ಸೇಯ್ಯಥಾಪಿ। ಭಿಕ್ಖವೇ। ಯೇ ತೇ ಉಸಭಾ ಗೋಪಿತರೋ ಗೋಪರಿಣಾಯಕಾ ತೇ ತಿರಿಯಂ ಗಙ್ಗಾಯ ಸೋತಂ ಛೇತ್ವಾ ಸೋತ್ಥಿನಾ ಪಾರಂ ಅಗಮಂಸು। ಏವಮೇವ ಖೋ। ಭಿಕ್ಖವೇ। ಯೇ ತೇ ಭಿಕ್ಖೂ ಅರಹನ್ತೋ ಖೀಣಾಸವಾ ವುಸಿತವನ್ತೋ ಕತಕರಣೀಯಾ ಓಹಿತಭಾರಾ ಅನುಪ್ಪತ್ತಸದತ್ಥಾ ಪರಿಕ್ಖೀಣಭವಸಂಯೋಜನಾ ಸಮ್ಮದಞ್ಞಾ ವಿಮುತ್ತಾ। ತೇ ತಿರಿಯಂ ಮಾರಸ್ಸ ಸೋತಂ ಛೇತ್ವಾ ಸೋತ್ಥಿನಾ ಪಾರಂ ಗತಾ।>
    text <ಸೇಯ್ಯಥಾಪಿ ತೇ। ಭಿಕ್ಖವೇ। ಬಲವಗಾವೋ ದಮ್ಮಗಾವೋ ತಿರಿಯಂ ಗಙ್ಗಾಯ ಸೋತಂ ಛೇತ್ವಾ ಸೋತ್ಥಿನಾ ಪಾರಂ ಅಗಮಂಸು। ಏವಮೇವ ಖೋ। ಭಿಕ್ಖವೇ। ಯೇ ತೇ ಭಿಕ್ಖೂ ಪಞ್ಚನ್ನಂ ಓರಮ್ಭಾಗಿಯಾನಂ ಸಂಯೋಜನಾನಂ ಪರಿಕ್ಖಯಾ ಓಪಪಾತಿಕಾ ತತ್ಥ ಪರಿನಿಬ್ಬಾಯಿನೋ ಅನಾವತ್ತಿಧಮ್ಮಾ ತಸ್ಮಾ ಲೋಕಾ। ತೇಪಿ ತಿರಿಯಂ ಮಾರಸ್ಸ ಸೋತಂ ಛೇತ್ವಾ ಸೋತ್ಥಿನಾ ಪಾರಂ ಗಮಿಸ್ಸನ್ತಿ।>
    text <ಸೇಯ್ಯಥಾಪಿ ತೇ। ಭಿಕ್ಖವೇ। ವಚ್ಛತರಾ ವಚ್ಛತರಿಯೋ ತಿರಿಯಂ ಗಙ್ಗಾಯ ಸೋತಂ ಛೇತ್ವಾ ಸೋತ್ಥಿನಾ ಪಾರಂ ಅಗಮಂಸು। ಏವಮೇವ ಖೋ। ಭಿಕ್ಖವೇ। ಯೇ ತೇ ಭಿಕ್ಖೂ ತಿಣ್ಣಂ ಸಂಯೋಜನಾನಂ ಪರಿಕ್ಖಯಾ ರಾಗದೋಸಮೋಹಾನಂ ತನುತ್ತಾ ಸಕದಾಗಾಮಿನೋ ಸಕಿಂದೇವ ಇಮಂ ಲೋಕಂ ಆಗನ್ತ್ವಾ ದುಕ್ಖಸ್ಸನ್ತಂ ಕರಿಸ್ಸನ್ತಿ। ತೇಪಿ ತಿರಿಯಂ ಮಾರಸ್ಸ ಸೋತಂ ಛೇತ್ವಾ ಸೋತ್ಥಿನಾ ಪಾರಂ ಗಮಿಸ್ಸನ್ತಿ।>
    text <ಸೇಯ್ಯಥಾಪಿ ತೇ। ಭಿಕ್ಖವೇ। ವಚ್ಛಕಾ ಕಿಸಾಬಲಕಾ ತಿರಿಯಂ ಗಙ್ಗಾಯ ಸೋತಂ ಛೇತ್ವಾ ಸೋತ್ಥಿನಾ ಪಾರಂ ಅಗಮಂಸು। ಏವಮೇವ ಖೋ। ಭಿಕ್ಖವೇ। ಯೇ ತೇ ಭಿಕ್ಖೂ ತಿಣ್ಣಂ ಸಂಯೋಜನಾನಂ ಪರಿಕ್ಖಯಾ ಸೋತಾಪನ್ನಾ ಅವಿನಿಪಾತಧಮ್ಮಾ ನಿಯತಾ ಸಮ್ಬೋಧಿಪರಾಯನಾ। ತೇಪಿ ತಿರಿಯಂ ಮಾರಸ್ಸ ಸೋತಂ ಛೇತ್ವಾ ಸೋತ್ಥಿನಾ ಪಾರಂ ಗಮಿಸ್ಸನ್ತಿ।>
    text <ಸೇಯ್ಯಥಾಪಿ ಸೋ। ಭಿಕ್ಖವೇ। ವಚ್ಛಕೋ ತರುಣಕೋ ತಾವದೇವ ಜಾತಕೋ ಮಾತುಗೋರವಕೇನ ವುಯ್ಹಮಾನೋ ತಿರಿಯಂ ಗಙ್ಗಾಯ ಸೋತಂ ಛೇತ್ವಾ ಸೋತ್ಥಿನಾ ಪಾರಂ ಅಗಮಾಸಿ। ಏವಮೇವ ಖೋ। ಭಿಕ್ಖವೇ। ಯೇ ತೇ ಭಿಕ್ಖೂ ಧಮ್ಮಾನುಸಾರಿನೋ ಸದ್ಧಾನುಸಾರಿನೋ। ತೇಪಿ ತಿರಿಯಂ ಮಾರಸ್ಸ ಸೋತಂ ಛೇತ್ವಾ ಸೋತ್ಥಿನಾ ಪಾರಂ ಗಮಿಸ್ಸನ್ತಿ।>
    text <ಅಹಂ ಖೋ ಪನ। ಭಿಕ್ಖವೇ। ಕುಸಲೋ ಇಮಸ್ಸ ಲೋಕಸ್ಸ ಕುಸಲೋ ಪರಸ್ಸ ಲೋಕಸ್ಸ। ಕುಸಲೋ ಮಾರಧೇಯ್ಯಸ್ಸ ಕುಸಲೋ ಅಮಾರಧೇಯ್ಯಸ್ಸ। ಕುಸಲೋ ಮಚ್ಚುಧೇಯ್ಯಸ್ಸ ಕುಸಲೋ ಅಮಚ್ಚುಧೇಯ್ಯಸ್ಸ। ತಸ್ಸ ಮಯ್ಹಂ। ಭಿಕ್ಖವೇ। ಯೇ ಸೋತಬ್ಬಂ ಸದ್ದಹಾತಬ್ಬಂ ಮಞ್ಞಿಸ್ಸನ್ತಿ। ತೇಸಂ ತಂ ಭವಿಸ್ಸತಿ ದೀಘರತ್ತಂ ಹಿತಾಯ ಸುಖಾಯಾತಿ।>
    text <ಇದಮವೋಚ ಭಗವಾ। ಇದಂ ವತ್ವಾ ಸುಗತೋ ಅಥಾಪರಂ ಏತದವೋಚ ಸತ್ಥಾ>
    block
      text <ಅಯಂ ಲೋಕೋ ಪರೋ ಲೋಕೋ। ಜಾನತಾ ಸುಪ್ಪಕಾಸಿತೋ।>
      text <ಯಞ್ಚ ಮಾರೇನ ಸಮ್ಪತ್ತಂ। ಅಪ್ಪತ್ತಂ ಯಞ್ಚ ಮಚ್ಚುನಾ॥>
      text <ಸಬ್ಬಂ ಲೋಕಂ ಅಭಿಞ್ಞಾಯ। ಸಮ್ಬುದ್ಧೇನ ಪಜಾನತಾ।>
      text <ವಿವಟಂ ಅಮತದ್ವಾರಂ। ಖೇಮಂ ನಿಬ್ಬಾನಪತ್ತಿಯಾ॥>
      text <ಛಿನ್ನಂ ಪಾಪಿಮತೋ ಸೋತಂ। ವಿದ್ಧಸ್ತಂ ವಿನಳೀಕತಂ।>
      text <ಪಾಮೋಜ್ಜಬಹುಲಾ ಹೋಥ। ಖೇಮಂ ಪತ್ತತ್ಥ ಭಿಕ್ಖವೋತಿ॥>
      text <ಗಿಞ್ಜಕಸಾಲವನಂ ಪರಿಹರಿತುಂ। ಪಞ್ಞವತೋ ಪುನ ಸಚ್ಚಕನಿಸೇಧೋ।>
      text <ಮುಖವಣ್ಣಪಸೀದನತಾಪಿನ್ದೋ। ಕೇವಟ್ಟಅಸ್ಸಪುರಜಟಿಲೇನ॥>
    stand <ಚೂಳಗೋಪಾಲಕಸುತ್ತಂ ನಿಟ್ಠಿತಂ ಚತುತ್ಥಂ।>
  text <೫॥ ಚೂಳಸಚ್ಚಕಸುತ್ತಂ>
    text <೩೫೩>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ವೇಸಾಲಿಯಂ ವಿಹರತಿ ಮಹಾವನೇ ಕೂಟಾಗಾರಸಾಲಾಯಂ। ತೇನ ಖೋ ಪನ ಸಮಯೇನ ಸಚ್ಚಕೋ ನಿಗಣ್ಠಪುತ್ತೋ ವೇಸಾಲಿಯಂ ಪಟಿವಸತಿ ಭಸ್ಸಪ್ಪವಾದಕೋ ಪಣ್ಡಿತವಾದೋ ಸಾಧುಸಮ್ಮತೋ ಬಹುಜನಸ್ಸ। ಸೋ ವೇಸಾಲಿಯಂ ಪರಿಸತಿ ಏವಂ ವಾಚಂ ಭಾಸತಿ ನಾಹಂ ತಂ ಪಸ್ಸಾಮಿ ಸಮಣಂ ವಾ ಬ್ರಾಹ್ಮಣಂ ವಾ। ಸಙ್ಘಿಂ ಗಣಿಂ ಗಣಾಚರಿಯಂ। ಅಪಿ ಅರಹನ್ತಂ ಸಮ್ಮಾಸಮ್ಬುದ್ಧಂ ಪಟಿಜಾನಮಾನಂ। ಯೋ ಮಯಾ ವಾದೇನ ವಾದಂ ಸಮಾರದ್ಧೋ ನ ಸಙ್ಕಮ್ಪೇಯ್ಯ ನ ಸಮ್ಪಕಮ್ಪೇಯ್ಯ ನ ಸಮ್ಪವೇಧೇಯ್ಯ। ಯಸ್ಸ ನ ಕಚ್ಛೇಹಿ ಸೇದಾ ಮುಚ್ಚೇಯ್ಯುಂ। ಥೂಣಂ ಚೇಪಾಹಂ ಅಚೇತನಂ ವಾದೇನ ವಾದಂ ಸಮಾರಭೇಯ್ಯಂ। ಸಾಪಿ ಮಯಾ ವಾದೇನ ವಾದಂ ಸಮಾರದ್ಧಾ ಸಙ್ಕಮ್ಪೇಯ್ಯ ಸಮ್ಪಕಮ್ಪೇಯ್ಯ ಸಮ್ಪವೇಧೇಯ್ಯ। ಕೋ ಪನ ವಾದೋ ಮನುಸ್ಸಭೂತಸ್ಸಾತಿ॥>
    text <ಅಥ ಖೋ ಆಯಸ್ಮಾ ಅಸ್ಸಜಿ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ವೇಸಾಲಿಂ ಪಿಣ್ಡಾಯ ಪಾವಿಸಿ। ಅದ್ದಸಾ ಖೋ ಸಚ್ಚಕೋ ನಿಗಣ್ಠಪುತ್ತೋ ವೇಸಾಲಿಯಂ ಜಙ್ಘಾವಿಹಾರಂ ಅನುಚಙ್ಕಮಮಾನೋ ಅನುವಿಚರಮಾನೋ ಆಯಸ್ಮನ್ತಂ ಅಸ್ಸಜಿಂ ದೂರತೋವ ಆಗಚ್ಛನ್ತಂ। ದಿಸ್ವಾನ ಯೇನಾಯಸ್ಮಾ ಅಸ್ಸಜಿ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮತಾ ಅಸ್ಸಜಿನಾ ಸದ್ಧಿಂ ಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ಅಟ್ಠಾಸಿ। ಏಕಮನ್ತಂ ಠಿತೋ ಖೋ ಸಚ್ಚಕೋ ನಿಗಣ್ಠಪುತ್ತೋ ಆಯಸ್ಮನ್ತಂ ಅಸ್ಸಜಿಂ ಏತದವೋಚ ಕಥಂ ಪನ। ಭೋ ಅಸ್ಸಜಿ। ಸಮಣೋ ಗೋತಮೋ ಸಾವಕೇ ವಿನೇತಿ। ಕಥಂಭಾಗಾ ಚ ಪನ ಸಮಣಸ್ಸ ಗೋತಮಸ್ಸ ಸಾವಕೇಸು ಅನುಸಾಸನೀ ಬಹುಲಾ ಪವತ್ತತೀತಿ॥ ಏವಂ ಖೋ। ಅಗ್ಗಿವೇಸ್ಸನ। ಭಗವಾ ಸಾವಕೇ ವಿನೇತಿ। ಏವಂಭಾಗಾ ಚ ಪನ ಭಗವತೋ ಸಾವಕೇಸು ಅನುಸಾಸನೀ ಬಹುಲಾ ಪವತ್ತತಿ ರೂಪಂ। ಭಿಕ್ಖವೇ। ಅನಿಚ್ಚಂ। ವೇದನಾ ಅನಿಚ್ಚಾ। ಸಞ್ಞಾ ಅನಿಚ್ಚಾ। ಸಙ್ಖಾರಾ ಅನಿಚ್ಚಾ। ವಿಞ್ಞಾಣಂ ಅನಿಚ್ಚಂ। ರೂಪಂ। ಭಿಕ್ಖವೇ। ಅನತ್ತಾ। ವೇದನಾ ಅನತ್ತಾ। ಸಞ್ಞಾ ಅನತ್ತಾ। ಸಙ್ಖಾರಾ ಅನತ್ತಾ। ವಿಞ್ಞಾಣಂ ಅನತ್ತಾ। ಸಬ್ಬೇ ಸಙ್ಖಾರಾ ಅನಿಚ್ಚಾ। ಸಬ್ಬೇ ಧಮ್ಮಾ ಅನತ್ತಾತಿ। ಏವಂ ಖೋ। ಅಗ್ಗಿವೇಸ್ಸನ। ಭಗವಾ ಸಾವಕೇ ವಿನೇತಿ। ಏವಂಭಾಗಾ ಚ ಪನ ಭಗವತೋ ಸಾವಕೇಸು ಅನುಸಾಸನೀ ಬಹುಲಾ ಪವತ್ತತೀತಿ। ದುಸ್ಸುತಂ ವತ। ಭೋ ಅಸ್ಸಜಿ। ಅಸ್ಸುಮ್ಹ ಯೇ ಮಯಂ ಏವಂವಾದಿಂ ಸಮಣಂ ಗೋತಮಂ ಅಸ್ಸುಮ್ಹ। ಅಪ್ಪೇವ ನಾಮ ಮಯಂ ಕದಾಚಿ ಕರಹಚಿ ತೇನ ಭೋತಾ ಗೋತಮೇನ ಸದ್ಧಿಂ ಸಮಾಗಚ್ಛೇಯ್ಯಾಮ। ಅಪ್ಪೇವ ನಾಮ ಸಿಯಾ ಕೋಚಿದೇವ ಕಥಾಸಲ್ಲಾಪೋ। ಅಪ್ಪೇವ ನಾಮ ತಸ್ಮಾ ಪಾಪಕಾ ದಿಟ್ಠಿಗತಾ ವಿವೇಚೇಯ್ಯಾಮಾತಿ।>
    text <೩೫೪>, <ತೇನ ಖೋ ಪನ ಸಮಯೇನ ಪಞ್ಚಮತ್ತಾನಿ ಲಿಚ್ಛವಿಸತಾನಿ ಸನ್ಥಾಗಾರೇ ಸನ್ನಿಪತಿತಾನಿ ಹೋನ್ತಿ ಕೇನಚಿದೇವ ಕರಣೀಯೇನ। ಅಥ ಖೋ ಸಚ್ಚಕೋ ನಿಗಣ್ಠಪುತ್ತೋ ಯೇನ ತೇ ಲಿಚ್ಛವೀ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ತೇ ಲಿಚ್ಛವೀ ಏತದವೋಚ ಅಭಿಕ್ಕಮನ್ತು ಭೋನ್ತೋ ಲಿಚ್ಛವೀ। ಅಭಿಕ್ಕಮನ್ತು ಭೋನ್ತೋ ಲಿಚ್ಛವೀ। ಅಜ್ಜ ಮೇ ಸಮಣೇನ ಗೋತಮೇನ ಸದ್ಧಿಂ ಕಥಾಸಲ್ಲಾಪೋ ಭವಿಸ್ಸತಿ। ಸಚೇ ಮೇ ಸಮಣೋ ಗೋತಮೋ ತಥಾ ಪತಿಟ್ಠಿಸ್ಸತಿ ಯಥಾ ಚ ಮೇ ಞಾತಞ್ಞತರೇನ ಸಾವಕೇನ ಅಸ್ಸಜಿನಾ ನಾಮ ಭಿಕ್ಖುನಾ ಪತಿಟ್ಠಿತಂ। ಸೇಯ್ಯಥಾಪಿ ನಾಮ ಬಲವಾ ಪುರಿಸೋ ದೀಘಲೋಮಿಕಂ ಏಳಕಂ ಲೋಮೇಸು ಗಹೇತ್ವಾ ಆಕಡ್ಢೇಯ್ಯ ಪರಿಕಡ್ಢೇಯ್ಯ ಸಮ್ಪರಿಕಡ್ಢೇಯ್ಯ। ಏವಮೇವಾಹಂ ಸಮಣಂ ಗೋತಮಂ ವಾದೇನ ವಾದಂ ಆಕಡ್ಢಿಸ್ಸಾಮಿ ಪರಿಕಡ್ಢಿಸ್ಸಾಮಿ ಸಮ್ಪರಿಕಡ್ಢಿಸ್ಸಾಮಿ। ಸೇಯ್ಯಥಾಪಿ ನಾಮ ಬಲವಾ ಸೋಣ್ಡಿಕಾಕಮ್ಮಕಾರೋ ಮಹನ್ತಂ ಸೋಣ್ಡಿಕಾಕಿಳಞ್ಜಂ ಗಮ್ಭೀರೇ ಉದಕರಹದೇ ಪಕ್ಖಿಪಿತ್ವಾ ಕಣ್ಣೇ ಗಹೇತ್ವಾ ಆಕಡ್ಢೇಯ್ಯ ಪರಿಕಡ್ಢೇಯ್ಯ ಸಮ್ಪರಿಕಡ್ಢೇಯ್ಯ। ಏವಮೇವಾಹಂ ಸಮಣಂ ಗೋತಮಂ ವಾದೇನ ವಾದಂ ಆಕಡ್ಢಿಸ್ಸಾಮಿ ಪರಿಕಡ್ಢಿಸ್ಸಾಮಿ ಸಮ್ಪರಿಕಡ್ಢಿಸ್ಸಾಮಿ। ಸೇಯ್ಯಥಾಪಿ ನಾಮ ಬಲವಾ ಸೋಣ್ಡಿಕಾಧುತ್ತೋ ವಾಲಂ ಕಣ್ಣೇ ಗಹೇತ್ವಾ ಓಧುನೇಯ್ಯ ನಿದ್ಧುನೇಯ್ಯ ನಿಪ್ಫೋಟೇಯ್ಯ ಏವಮೇವಾಹಂ ಸಮಣಂ ಗೋತಮಂ ವಾದೇನ ವಾದಂ ಓಧುನಿಸ್ಸಾಮಿ ನಿದ್ಧುನಿಸ್ಸಾಮಿ ನಿಪ್ಫೋಟೇಸ್ಸಾಮಿ। ಸೇಯ್ಯಥಾಪಿ ನಾಮ ಕುಞ್ಜರೋ ಸಟ್ಠಿಹಾಯನೋ ಗಮ್ಭೀರಂ ಪೋಕ್ಖರಣಿಂ ಓಗಾಹೇತ್ವಾ ಸಾಣಧೋವಿಕಂ ನಾಮ ಕೀಳಿತಜಾತಂ ಕೀಳತಿ। ಏವಮೇವಾಹಂ ಸಮಣಂ ಗೋತಮಂ ಸಾಣಧೋವಿಕಂ ಮಞ್ಞೇ ಕೀಳಿತಜಾತಂ ಕೀಳಿಸ್ಸಾಮಿ। ಅಭಿಕ್ಕಮನ್ತು ಭೋನ್ತೋ ಲಿಚ್ಛವೀ। ಅಭಿಕ್ಕಮನ್ತು ಭೋನ್ತೋ ಲಿಚ್ಛವೀ। ಅಜ್ಜ ಮೇ ಸಮಣೇನ ಗೋತಮೇನ ಸದ್ಧಿಂ ಕಥಾಸಲ್ಲಾಪೋ ಭವಿಸ್ಸತೀತಿ। ತತ್ರೇಕಚ್ಚೇ ಲಿಚ್ಛವೀ ಏವಮಾಹಂಸು ಕಿಂ ಸಮಣೋ ಗೋತಮೋ ಸಚ್ಚಕಸ್ಸ ನಿಗಣ್ಠಪುತ್ತಸ್ಸ ವಾದಂ ಆರೋಪೇಸ್ಸತಿ। ಅಥ ಖೋ ಸಚ್ಚಕೋ ನಿಗಣ್ಠಪುತ್ತೋ ಸಮಣಸ್ಸ ಗೋತಮಸ್ಸ ವಾದಂ ಆರೋಪೇಸ್ಸತೀತಿ॥ ಏಕಚ್ಚೇ ಲಿಚ್ಛವೀ ಏವಮಾಹಂಸು ಕಿಂ ಸೋ ಭವಮಾನೋ ಸಚ್ಚಕೋ ನಿಗಣ್ಠಪುತ್ತೋ ಯೋ ಭಗವತೋ ವಾದಂ ಆರೋಪೇಸ್ಸತಿ। ಅಥ ಖೋ ಭಗವಾ ಸಚ್ಚಕಸ್ಸ ನಿಗಣ್ಠಪುತ್ತಸ್ಸ ವಾದಂ ಆರೋಪೇಸ್ಸತೀತಿ॥ ಅಥ ಖೋ ಸಚ್ಚಕೋ ನಿಗಣ್ಠಪುತ್ತೋ ಪಞ್ಚಮತ್ತೇಹಿ ಲಿಚ್ಛವಿಸತೇಹಿ ಪರಿವುತೋ ಯೇನ ಮಹಾವನಂ ಕೂಟಾಗಾರಸಾಲಾ ತೇನುಪಸಙ್ಕಮಿ।>
    text <೩೫೫>, <ತೇನ ಖೋ ಪನ ಸಮಯೇನ ಸಮ್ಬಹುಲಾ ಭಿಕ್ಖೂ ಅಬ್ಭೋಕಾಸೇ ಚಙ್ಕಮನ್ತಿ। ಅಥ ಖೋ ಸಚ್ಚಕೋ ನಿಗಣ್ಠಪುತ್ತೋ ಯೇನ ತೇ ಭಿಕ್ಖೂ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ತೇ ಭಿಕ್ಖೂ ಏತದವೋಚ ಕಹಂ ನು ಖೋ। ಭೋ। ಏತರಹಿ ಸೋ ಭವಂ ಗೋತಮೋ ವಿಹರತಿ॥ ದಸ್ಸನಕಾಮಾ ಹಿ ಮಯಂ ತಂ ಭವನ್ತಂ ಗೋತಮನ್ತಿ। ಏಸ। ಅಗ್ಗಿವೇಸ್ಸನ। ಭಗವಾ ಮಹಾವನಂ ಅಜ್ಝೋಗಾಹೇತ್ವಾ ಅಞ್ಞತರಸ್ಮಿಂ ರುಕ್ಖಮೂಲೇ ದಿವಾವಿಹಾರಂ ನಿಸಿನ್ನೋತಿ। ಅಥ ಖೋ ಸಚ್ಚಕೋ ನಿಗಣ್ಠಪುತ್ತೋ ಮಹತಿಯಾ ಲಿಚ್ಛವಿಪರಿಸಾಯ ಸದ್ಧಿಂ ಮಹಾವನಂ ಅಜ್ಝೋಗಾಹೇತ್ವಾ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವತಾ ಸದ್ಧಿಂ ಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿ। ತೇಪಿ ಖೋ ಲಿಚ್ಛವೀ ಅಪ್ಪೇಕಚ್ಚೇ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿಂಸು। ಅಪ್ಪೇಕಚ್ಚೇ ಭಗವತಾ ಸದ್ಧಿಂ ಸಮ್ಮೋದಿಂಸು। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿಂಸು। ಅಪ್ಪೇಕಚ್ಚೇ ಯೇನ ಭಗವಾ ತೇನಞ್ಜಲಿಂ ಪಣಾಮೇತ್ವಾ ಏಕಮನ್ತಂ ನಿಸೀದಿಂಸು। ಅಪ್ಪೇಕಚ್ಚೇ ಭಗವತೋ ಸನ್ತಿಕೇ ನಾಮಗೋತ್ತಂ ಸಾವೇತ್ವಾ ಏಕಮನ್ತಂ ನಿಸೀದಿಂಸು। ಅಪ್ಪೇಕಚ್ಚೇ ತುಣ್ಹೀಭೂತಾ ಏಕಮನ್ತಂ ನಿಸೀದಿಂಸು।>
    text <೩೫೬>, <ಏಕಮನ್ತಂ ನಿಸಿನ್ನೋ ಖೋ ಸಚ್ಚಕೋ ನಿಗಣ್ಠಪುತ್ತೋ ಭಗವನ್ತಂ ಏತದವೋಚ ಪುಚ್ಛೇಯ್ಯಾಹಂ ಭವನ್ತಂ ಗೋತಮಂ ಕಿಞ್ಚಿದೇವ ದೇಸಂ। ಸಚೇ ಮೇ ಭವಂ ಗೋತಮೋ ಓಕಾಸಂ ಕರೋತಿ ಪಞ್ಹಸ್ಸ ವೇಯ್ಯಾಕರಣಾಯಾತಿ। ಪುಚ್ಛ। ಅಗ್ಗಿವೇಸ್ಸನ। ಯದಾಕಙ್ಖಸೀತಿ। ಕಥಂ ಪನ ಭವಂ ಗೋತಮೋ ಸಾವಕೇ ವಿನೇತಿ। ಕಥಂಭಾಗಾ ಚ ಪನ ಭೋತೋ ಗೋತಮಸ್ಸ ಸಾವಕೇಸು ಅನುಸಾಸನೀ ಬಹುಲಾ ಪವತ್ತತೀತಿ॥ ಏವಂ ಖೋ ಅಹಂ। ಅಗ್ಗಿವೇಸ್ಸನ। ಸಾವಕೇ ವಿನೇಮಿ। ಏವಂಭಾಗಾ ಚ ಪನ ಮೇ ಸಾವಕೇಸು ಅನುಸಾಸನೀ ಬಹುಲಾ ಪವತ್ತತಿ ರೂಪಂ। ಭಿಕ್ಖವೇ। ಅನಿಚ್ಚಂ। ವೇದನಾ ಅನಿಚ್ಚಾ। ಸಞ್ಞಾ ಅನಿಚ್ಚಾ। ಸಙ್ಖಾರಾ ಅನಿಚ್ಚಾ। ವಿಞ್ಞಾಣಂ ಅನಿಚ್ಚಂ। ರೂಪಂ। ಭಿಕ್ಖವೇ। ಅನತ್ತಾ। ವೇದನಾ ಅನತ್ತಾ। ಸಞ್ಞಾ ಅನತ್ತಾ। ಸಙ್ಖಾರಾ ಅನತ್ತಾ। ವಿಞ್ಞಾಣಂ ಅನತ್ತಾ। ಸಬ್ಬೇ ಸಙ್ಖಾರಾ ಅನಿಚ್ಚಾ। ಸಬ್ಬೇ ಧಮ್ಮಾ ಅನತ್ತಾತಿ। ಏವಂ ಖೋ ಅಹಂ। ಅಗ್ಗಿವೇಸ್ಸನ। ಸಾವಕೇ ವಿನೇಮಿ। ಏವಂಭಾಗಾ ಚ ಪನ ಮೇ ಸಾವಕೇಸು ಅನುಸಾಸನೀ ಬಹುಲಾ ಪವತ್ತತೀತಿ।>
    text <ಉಪಮಾ ಮಂ। ಭೋ ಗೋತಮ। ಪಟಿಭಾತೀತಿ। ಪಟಿಭಾತು ತಂ। ಅಗ್ಗಿವೇಸ್ಸನಾತಿ ಭಗವಾ ಅವೋಚ।>
    text <ಸೇಯ್ಯಥಾಪಿ। ಭೋ ಗೋತಮ। ಯೇ ಕೇಚಿಮೇ ಬೀಜಗಾಮಭೂತಗಾಮಾ ವುದ್ಧಿಂ ವಿರೂಳ್ಹಿಂ ವೇಪುಲ್ಲಂ ಆಪಜ್ಜನ್ತಿ। ಸಬ್ಬೇ ತೇ ಪಥವಿಂ ನಿಸ್ಸಾಯ ಪಥವಿಯಂ ಪತಿಟ್ಠಾಯ। ಏವಮೇತೇ ಬೀಜಗಾಮಭೂತಗಾಮಾ ವುದ್ಧಿಂ ವಿರೂಳ್ಹಿಂ ವೇಪುಲ್ಲಂ ಆಪಜ್ಜನ್ತಿ। ಸೇಯ್ಯಥಾಪಿ ವಾ ಪನ। ಭೋ ಗೋತಮ। ಯೇ ಕೇಚಿಮೇ ಬಲಕರಣೀಯಾ ಕಮ್ಮನ್ತಾ ಕರೀಯನ್ತಿ। ಸಬ್ಬೇ ತೇ ಪಥವಿಂ ನಿಸ್ಸಾಯ ಪಥವಿಯಂ ಪತಿಟ್ಠಾಯ। ಏವಮೇತೇ ಬಲಕರಣೀಯಾ ಕಮ್ಮನ್ತಾ ಕರೀಯನ್ತಿ। ಏವಮೇವ ಖೋ। ಭೋ ಗೋತಮ। ರೂಪತ್ತಾಯಂ ಪುರಿಸಪುಗ್ಗಲೋ ರೂಪೇ ಪತಿಟ್ಠಾಯ ಪುಞ್ಞಂ ವಾ ಅಪುಞ್ಞಂ ವಾ ಪಸವತಿ। ವೇದನತ್ತಾಯಂ ಪುರಿಸಪುಗ್ಗಲೋ ವೇದನಾಯಂ ಪತಿಟ್ಠಾಯ ಪುಞ್ಞಂ ವಾ ಅಪುಞ್ಞಂ ವಾ ಪಸವತಿ। ಸಞ್ಞತ್ತಾಯಂ ಪುರಿಸಪುಗ್ಗಲೋ ಸಞ್ಞಾಯಂ ಪತಿಟ್ಠಾಯ ಪುಞ್ಞಂ ವಾ ಅಪುಞ್ಞಂ ವಾ ಪಸವತಿ। ಸಙ್ಖಾರತ್ತಾಯಂ ಪುರಿಸಪುಗ್ಗಲೋ ಸಙ್ಖಾರೇಸು ಪತಿಟ್ಠಾಯ ಪುಞ್ಞಂ ವಾ ಅಪುಞ್ಞಂ ವಾ ಪಸವತಿ। ವಿಞ್ಞಾಣತ್ತಾಯಂ ಪುರಿಸಪುಗ್ಗಲೋ ವಿಞ್ಞಾಣೇ ಪತಿಟ್ಠಾಯ ಪುಞ್ಞಂ ವಾ ಅಪುಞ್ಞಂ ವಾ ಪಸವತೀತಿ।>
    text <ನನು ತ್ವಂ। ಅಗ್ಗಿವೇಸ್ಸನ। ಏವಂ ವದೇಸಿ ರೂಪಂ ಮೇ ಅತ್ತಾ। ವೇದನಾ ಮೇ ಅತ್ತಾ। ಸಞ್ಞಾ ಮೇ ಅತ್ತಾ। ಸಙ್ಖಾರಾ ಮೇ ಅತ್ತಾ। ವಿಞ್ಞಾಣಂ ಮೇ ಅತ್ತಾತಿ॥ ಅಹಞ್ಹಿ। ಭೋ ಗೋತಮ। ಏವಂ ವದಾಮಿ ರೂಪಂ ಮೇ ಅತ್ತಾ। ವೇದನಾ ಮೇ ಅತ್ತಾ। ಸಞ್ಞಾ ಮೇ ಅತ್ತಾ। ಸಙ್ಖಾರಾ ಮೇ ಅತ್ತಾ। ವಿಞ್ಞಾಣಂ ಮೇ ಅತ್ತಾತಿ। ಅಯಞ್ಚ ಮಹತೀ ಜನತಾತಿ।>
    text <ಕಿಞ್ಹಿ ತೇ। ಅಗ್ಗಿವೇಸ್ಸನ। ಮಹತೀ ಜನತಾ ಕರಿಸ್ಸತಿ॥ ಇಙ್ಘ ತ್ವಂ। ಅಗ್ಗಿವೇಸ್ಸನ। ಸಕಞ್ಞೇವ ವಾದಂ ನಿಬ್ಬೇಠೇಹೀತಿ। ಅಹಞ್ಹಿ। ಭೋ ಗೋತಮ। ಏವಂ ವದಾಮಿ ರೂಪಂ ಮೇ ಅತ್ತಾ। ವೇದನಾ ಮೇ ಅತ್ತಾ। ಸಞ್ಞಾ ಮೇ ಅತ್ತಾ। ಸಙ್ಖಾರಾ ಮೇ ಅತ್ತಾ। ವಿಞ್ಞಾಣಂ ಮೇ ಅತ್ತಾತಿ।>
    text <೩೫೭>, <ತೇನ ಹಿ। ಅಗ್ಗಿವೇಸ್ಸನ। ತಞ್ಞೇವೇತ್ಥ ಪಟಿಪುಚ್ಛಿಸ್ಸಾಮಿ। ಯಥಾ ತೇ ಖಮೇಯ್ಯ ತಥಾ ನಂ ಬ್ಯಾಕರೇಯ್ಯಾಸಿ। ತಂ ಕಿಂ ಮಞ್ಞಸಿ। ಅಗ್ಗಿವೇಸ್ಸನ। ವತ್ತೇಯ್ಯ ರಞ್ಞೋ ಖತ್ತಿಯಸ್ಸ ಮುದ್ಧಾವಸಿತ್ತಸ್ಸ ಸಕಸ್ಮಿಂ ವಿಜಿತೇ ವಸೋ ಘಾತೇತಾಯಂ ವಾ ಘಾತೇತುಂ। ಜಾಪೇತಾಯಂ ವಾ ಜಾಪೇತುಂ। ಪಬ್ಬಾಜೇತಾಯಂ ವಾ ಪಬ್ಬಾಜೇತುಂ। ಸೇಯ್ಯಥಾಪಿ ರಞ್ಞೋ ಪಸೇನದಿಸ್ಸ ಕೋಸಲಸ್ಸ। ಸೇಯ್ಯಥಾಪಿ ವಾ ಪನ ರಞ್ಞೋ ಮಾಗಧಸ್ಸ ಅಜಾತಸತ್ತುಸ್ಸ ವೇದೇಹಿಪುತ್ತಸ್ಸಾತಿ॥ ವತ್ತೇಯ್ಯ। ಭೋ ಗೋತಮ। ರಞ್ಞೋ ಖತ್ತಿಯಸ್ಸ ಮುದ್ಧಾವಸಿತ್ತಸ್ಸ ಸಕಸ್ಮಿಂ ವಿಜಿತೇ ವಸೋ ಘಾತೇತಾಯಂ ವಾ ಘಾತೇತುಂ। ಜಾಪೇತಾಯಂ ವಾ ಜಾಪೇತುಂ। ಪಬ್ಬಾಜೇತಾಯಂ ವಾ ಪಬ್ಬಾಜೇತುಂ। ಸೇಯ್ಯಥಾಪಿ ರಞ್ಞೋ ಪಸೇನದಿಸ್ಸ ಕೋಸಲಸ್ಸ। ಸೇಯ್ಯಥಾಪಿ ವಾ ಪನ ರಞ್ಞೋ ಮಾಗಧಸ್ಸ ಅಜಾತಸತ್ತುಸ್ಸ ವೇದೇಹಿಪುತ್ತಸ್ಸ। ಇಮೇಸಮ್ಪಿ ಹಿ। ಭೋ ಗೋತಮ। ಸಙ್ಘಾನಂ ಗಣಾನಂ ಸೇಯ್ಯಥಿದಂ। ವಜ್ಜೀನಂ ಮಲ್ಲಾನಂ ವತ್ತತಿ ಸಕಸ್ಮಿಂ ವಿಜಿತೇ ವಸೋ ಘಾತೇತಾಯಂ ವಾ ಘಾತೇತುಂ। ಜಾಪೇತಾಯಂ ವಾ ಜಾಪೇತುಂ। ಪಬ್ಬಾಜೇತಾಯಂ ವಾ ಪಬ್ಬಾಜೇತುಂ। ಕಿಂ ಪನ ರಞ್ಞೋ ಖತ್ತಿಯಸ್ಸ ಮುದ್ಧಾವಸಿತ್ತಸ್ಸ। ಸೇಯ್ಯಥಾಪಿ ರಞ್ಞೋ ಪಸೇನದಿಸ್ಸ ಕೋಸಲಸ್ಸ। ಸೇಯ್ಯಥಾಪಿ ವಾ ಪನ ರಞ್ಞೋ ಮಾಗಧಸ್ಸ ಅಜಾತಸತ್ತುಸ್ಸ ವೇದೇಹಿಪುತ್ತಸ್ಸ॥ ವತ್ತೇಯ್ಯ। ಭೋ ಗೋತಮ। ವತ್ತಿತುಞ್ಚ ಮರಹತೀತಿ।>
    text <ತಂ ಕಿಂ ಮಞ್ಞಸಿ। ಅಗ್ಗಿವೇಸ್ಸನ। ಯಂ ತ್ವಂ ಏವಂ ವದೇಸಿ ರೂಪಂ ಮೇ ಅತ್ತಾತಿ। ವತ್ತತಿ ತೇ ತಸ್ಮಿಂ ರೂಪೇ ವಸೋ ಏವಂ ಮೇ ರೂಪಂ ಹೋತು। ಏವಂ ಮೇ ರೂಪಂ ಮಾ ಅಹೋಸೀತಿ॥ ಏವಂ ವುತ್ತೇ। ಸಚ್ಚಕೋ ನಿಗಣ್ಠಪುತ್ತೋ ತುಣ್ಹೀ ಅಹೋಸಿ। ದುತಿಯಮ್ಪಿ ಖೋ ಭಗವಾ ಸಚ್ಚಕಂ ನಿಗಣ್ಠಪುತ್ತಂ ಏತದವೋಚ ತಂ ಕಿಂ ಮಞ್ಞಸಿ। ಅಗ್ಗಿವೇಸ್ಸನ। ಯಂ ತ್ವಂ ಏವಂ ವದೇಸಿ ರೂಪಂ ಮೇ ಅತ್ತಾತಿ। ವತ್ತತಿ ತೇ ತಸ್ಮಿಂ ರೂಪೇ ವಸೋ ಏವಂ ಮೇ ರೂಪಂ ಹೋತು। ಏವಂ ಮೇ ರೂಪಂ ಮಾ ಅಹೋಸೀತಿ॥ ದುತಿಯಮ್ಪಿ ಖೋ ಸಚ್ಚಕೋ ನಿಗಣ್ಠಪುತ್ತೋ ತುಣ್ಹೀ ಅಹೋಸಿ। ಅಥ ಖೋ ಭಗವಾ ಸಚ್ಚಕಂ ನಿಗಣ್ಠಪುತ್ತಂ ಏತದವೋಚ ಬ್ಯಾಕರೋಹಿ ದಾನಿ। ಅಗ್ಗಿವೇಸ್ಸನ। ನ ದಾನಿ ತೇ ತುಣ್ಹೀಭಾವಸ್ಸ ಕಾಲೋ। ಯೋ ಕೋಚಿ। ಅಗ್ಗಿವೇಸ್ಸನ ತಥಾಗತೇನ ಯಾವತತಿಯಂ ಸಹಧಮ್ಮಿಕಂ ಪಞ್ಹಂ ಪುಟ್ಠೋ ನ ಬ್ಯಾಕರೋತಿ। ಏತ್ಥೇವಸ್ಸ ಸತ್ತಧಾ ಮುದ್ಧಾ ಫಲತೀತಿ।>
    text <ತೇನ ಖೋ ಪನ ಸಮಯೇನ ವಜಿರಪಾಣಿ ಯಕ್ಖೋ ಆಯಸಂ ವಜಿರಂ ಆದಾಯ ಆದಿತ್ತಂ ಸಮ್ಪಜ್ಜಲಿತಂ ಸಜೋತಿಭೂತಂ ಸಚ್ಚಕಸ್ಸ ನಿಗಣ್ಠಪುತ್ತಸ್ಸ ಉಪರಿವೇಹಾಸಂ ಠಿತೋ ಹೋತಿ ಸಚಾಯಂ ಸಚ್ಚಕೋ ನಿಗಣ್ಠಪುತ್ತೋ ಭಗವತಾ ಯಾವತತಿಯಂ ಸಹಧಮ್ಮಿಕಂ ಪಞ್ಹಂ ಪುಟ್ಠೋ ನ ಬ್ಯಾಕರಿಸ್ಸತಿ ಏತ್ಥೇವಸ್ಸ ಸತ್ತಧಾ ಮುದ್ಧಂ ಫಾಲೇಸ್ಸಾಮೀತಿ। ತಂ ಖೋ ಪನ ವಜಿರಪಾಣಿಂ ಯಕ್ಖಂ ಭಗವಾ ಚೇವ ಪಸ್ಸತಿ ಸಚ್ಚಕೋ ಚ ನಿಗಣ್ಠಪುತ್ತೋ। ಅಥ ಖೋ ಸಚ್ಚಕೋ ನಿಗಣ್ಠಪುತ್ತೋ ಭೀತೋ ಸಂವಿಗ್ಗೋ ಲೋಮಹಟ್ಠಜಾತೋ ಭಗವನ್ತಂಯೇವ ತಾಣಂ ಗವೇಸೀ ಭಗವನ್ತಂಯೇವ ಲೇಣಂ ಗವೇಸೀ ಭಗವನ್ತಂಯೇವ ಸರಣಂ ಗವೇಸೀ ಭಗವನ್ತಂ ಏತದವೋಚ ಪುಚ್ಛತು ಮಂ ಭವಂ ಗೋತಮೋ। ಬ್ಯಾಕರಿಸ್ಸಾಮೀತಿ।>
    text <೩೫೮>, <ತಂ ಕಿಂ ಮಞ್ಞಸಿ। ಅಗ್ಗಿವೇಸ್ಸನ। ಯಂ ತ್ವಂ ಏವಂ ವದೇಸಿ ರೂಪಂ ಮೇ ಅತ್ತಾತಿ। ವತ್ತತಿ ತೇ ತಸ್ಮಿಂ ರೂಪೇ ವಸೋ ಏವಂ ಮೇ ರೂಪಂ ಹೋತು। ಏವಂ ಮೇ ರೂಪಂ ಮಾ ಅಹೋಸೀತಿ॥ ನೋ ಹಿದಂ। ಭೋ ಗೋತಮ।>
    text <ಮನಸಿ ಕರೋಹಿ। ಅಗ್ಗಿವೇಸ್ಸನ। ಮನಸಿ ಕರಿತ್ವಾ ಖೋ। ಅಗ್ಗಿವೇಸ್ಸನ। ಬ್ಯಾಕರೋಹಿ। ನ ಖೋ ತೇ ಸನ್ಧಿಯತಿ ಪುರಿಮೇನ ವಾ ಪಚ್ಛಿಮಂ ಪಚ್ಛಿಮೇನ ವಾ ಪುರಿಮಂ। ತಂ ಕಿಂ ಮಞ್ಞಸಿ। ಅಗ್ಗಿವೇಸ್ಸನ। ಯಂ ತ್ವಂ ಏವಂ ವದೇಸಿ ವೇದನಾ ಮೇ ಅತ್ತಾತಿ। ವತ್ತತಿ ತೇ ತಿಸ್ಸಂ ವೇದನಾಯಂ ವಸೋ ಏವಂ ಮೇ ವೇದನಾ ಹೋತು। ಏವಂ ಮೇ ವೇದನಾ ಮಾ ಅಹೋಸೀತಿ॥ ನೋ ಹಿದಂ। ಭೋ ಗೋತಮ।>
    text <ಮನಸಿ ಕರೋಹಿ। ಅಗ್ಗಿವೇಸ್ಸನ। ಮನಸಿ ಕರಿತ್ವಾ ಖೋ। ಅಗ್ಗಿವೇಸ್ಸನ। ಬ್ಯಾಕರೋಹಿ। ನ ಖೋ ತೇ ಸನ್ಧಿಯತಿ ಪುರಿಮೇನ ವಾ ಪಚ್ಛಿಮಂ। ಪಚ್ಛಿಮೇನ ವಾ ಪುರಿಮಂ। ತಂ ಕಿಂ ಮಞ್ಞಸಿ। ಅಗ್ಗಿವೇಸ್ಸನ। ಯಂ ತ್ವಂ ಏವಂ ವದೇಸಿ ಸಞ್ಞಾ ಮೇ ಅತ್ತಾತಿ। ವತ್ತತಿ ತೇ ತಿಸ್ಸಂ ಸಞ್ಞಾಯಂ ವಸೋ ಏವಂ ಮೇ ಸಞ್ಞಾ ಹೋತು। ಏವಂ ಮೇ ಸಞ್ಞಾ ಮಾ ಅಹೋಸೀತಿ॥ ನೋ ಹಿದಂ। ಭೋ ಗೋತಮ।>
    text <ಮನಸಿ ಕರೋಹಿ। ಅಗ್ಗಿವೇಸ್ಸನ। ಮನಸಿ ಕರಿತ್ವಾ ಖೋ। ಅಗ್ಗಿವೇಸ್ಸನ। ಬ್ಯಾಕರೋಹಿ। ನ ಖೋ ತೇ ಸನ್ಧಿಯತಿ ಪುರಿಮೇನ ವಾ ಪಚ್ಛಿಮಂ। ಪಚ್ಛಿಮೇನ ವಾ ಪುರಿಮಂ। ತಂ ಕಿಂ ಮಞ್ಞಸಿ। ಅಗ್ಗಿವೇಸ್ಸನ। ಯಂ ತ್ವಂ ಏವಂ ವದೇಸಿ ಸಙ್ಖಾರಾ ಮೇ ಅತ್ತಾತಿ। ವತ್ತತಿ ತೇ ತೇಸು ಸಙ್ಖಾರೇಸು ವಸೋ ಏವಂ ಮೇ ಸಙ್ಖಾರಾ ಹೋನ್ತು। ಏವಂ ಮೇ ಸಙ್ಖಾರಾ ಮಾ ಅಹೇಸುನ್ತಿ॥ ನೋ ಹಿದಂ। ಭೋ ಗೋತಮ।>
    text <ಮನಸಿ ಕರೋಹಿ। ಅಗ್ಗಿವೇಸ್ಸನ। ಮನಸಿ ಕರಿತ್ವಾ ಖೋ। ಅಗ್ಗಿವೇಸ್ಸನ। ಬ್ಯಾಕರೋಹಿ। ನ ಖೋ ತೇ ಸನ್ಧಿಯತಿ ಪುರಿಮೇನ ವಾ ಪಚ್ಛಿಮಂ। ಪಚ್ಛಿಮೇನ ವಾ ಪುರಿಮಂ। ತಂ ಕಿಂ ಮಞ್ಞಸಿ। ಅಗ್ಗಿವೇಸ್ಸನ। ಯಂ ತ್ವಂ ಏವಂ ವದೇಸಿ ವಿಞ್ಞಾಣಂ ಮೇ ಅತ್ತಾತಿ। ವತ್ತತಿ ತೇ ತಸ್ಮಿಂ ವಿಞ್ಞಾಣೇ ವಸೋ ಏವಂ ಮೇ ವಿಞ್ಞಾಣಂ ಹೋತು। ಏವಂ ಮೇ ವಿಞ್ಞಾಣಂ ಮಾ ಅಹೋಸೀತಿ॥ ನೋ ಹಿದಂ। ಭೋ ಗೋತಮ।>
    text <ಮನಸಿ ಕರೋಹಿ। ಅಗ್ಗಿವೇಸ್ಸನ। ಮನಸಿ ಕರಿತ್ವಾ ಖೋ। ಅಗ್ಗಿವೇಸ್ಸನ। ಬ್ಯಾಕರೋಹಿ। ನ ಖೋ ತೇ ಸನ್ಧಿಯತಿ ಪುರಿಮೇನ ವಾ ಪಚ್ಛಿಮಂ। ಪಚ್ಛಿಮೇನ ವಾ ಪುರಿಮಂ। ತಂ ಕಿಂ ಮಞ್ಞಸಿ। ಅಗ್ಗಿವೇಸ್ಸನ। ರೂಪಂ ನಿಚ್ಚಂ ವಾ ಅನಿಚ್ಚಂ ವಾತಿ॥ ಅನಿಚ್ಚಂ। ಭೋ ಗೋತಮ। ಯಂ ಪನಾನಿಚ್ಚಂ ದುಕ್ಖಂ ವಾ ತಂ ಸುಖಂ ವಾತಿ॥ ದುಕ್ಖಂ। ಭೋ ಗೋತಮ। ಯಂ ಪನಾನಿಚ್ಚಂ ದುಕ್ಖಂ ವಿಪರಿಣಾಮಧಮ್ಮಂ। ಕಲ್ಲಂ ನು ತಂ ಸಮನುಪಸ್ಸಿತುಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ॥ ನೋ ಹಿದಂ। ಭೋ ಗೋತಮ।>
    text <ತಂ ಕಿಂ ಮಞ್ಞಸಿ। ಅಗ್ಗಿವೇಸ್ಸನ। ವೇದನಾ…ಪೇ॰… ಸಞ್ಞಾ…ಪೇ॰… ಸಙ್ಖಾರಾ…ಪೇ॰… ತಂ ಕಿಂ ಮಞ್ಞಸಿ। ಅಗ್ಗಿವೇಸ್ಸನ। ವಿಞ್ಞಾಣಂ ನಿಚ್ಚಂ ವಾ ಅನಿಚ್ಚಂ ವಾತಿ॥ ಅನಿಚ್ಚಂ। ಭೋ ಗೋತಮ। ಯಂ ಪನಾನಿಚ್ಚಂ ದುಕ್ಖಂ ವಾ ತಂ ಸುಖಂ ವಾತಿ॥ ದುಕ್ಖಂ। ಭೋ ಗೋತಮ। ಯಂ ಪನಾನಿಚ್ಚಂ ದುಕ್ಖಂ ವಿಪರಿಣಾಮಧಮ್ಮಂ। ಕಲ್ಲಂ ನು ತಂ ಸಮನುಪಸ್ಸಿತುಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ॥ ನೋ ಹಿದಂ। ಭೋ ಗೋತಮ।>
    text <ತಂ ಕಿಂ ಮಞ್ಞಸಿ। ಅಗ್ಗಿವೇಸ್ಸನ। ಯೋ ನು ಖೋ ದುಕ್ಖಂ ಅಲ್ಲೀನೋ ದುಕ್ಖಂ ಉಪಗತೋ ದುಕ್ಖಂ ಅಜ್ಝೋಸಿತೋ। ದುಕ್ಖಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಸಮನುಪಸ್ಸತಿ। ಅಪಿ ನು ಖೋ ಸೋ ಸಾಮಂ ವಾ ದುಕ್ಖಂ ಪರಿಜಾನೇಯ್ಯ। ದುಕ್ಖಂ ವಾ ಪರಿಕ್ಖೇಪೇತ್ವಾ ವಿಹರೇಯ್ಯಾತಿ॥ ಕಿಞ್ಹಿ ಸಿಯಾ। ಭೋ ಗೋತಮ॥ ನೋ ಹಿದಂ। ಭೋ ಗೋತಮಾತಿ।>
    text <ತಂ ಕಿಂ ಮಞ್ಞಸಿ। ಅಗ್ಗಿವೇಸ್ಸನ। ನನು ತ್ವಂ ಏವಂ ಸನ್ತೇ ದುಕ್ಖಂ ಅಲ್ಲೀನೋ ದುಕ್ಖಂ ಉಪಗತೋ ದುಕ್ಖಂ ಅಜ್ಝೋಸಿತೋ। ದುಕ್ಖಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಸಮನುಪಸ್ಸಸೀತಿ॥ ಕಿಞ್ಹಿ ನೋ ಸಿಯಾ। ಭೋ ಗೋತಮ॥ ಏವಮೇತಂ ಭೋ ಗೋತಮಾತಿ।>
    text <೩೫೯>, <ಸೇಯ್ಯಥಾಪಿ। ಅಗ್ಗಿವೇಸ್ಸನ। ಪುರಿಸೋ ಸಾರತ್ಥಿಕೋ ಸಾರಗವೇಸೀ ಸಾರಪರಿಯೇಸನಂ ಚರಮಾನೋ ತಿಣ್ಹಂ ಕುಠಾರಿಂ ಆದಾಯ ವನಂ ಪವಿಸೇಯ್ಯ। ಸೋ ತತ್ಥ ಪಸ್ಸೇಯ್ಯ ಮಹನ್ತಂ ಕದಲಿಕ್ಖನ್ಧಂ ಉಜುಂ ನವಂ ಅಕುಕ್ಕುಕಜಾತಂ। ತಮೇನಂ ಮೂಲೇ ಛಿನ್ದೇಯ್ಯ। ಮೂಲೇ ಛೇತ್ವಾ ಅಗ್ಗೇ ಛಿನ್ದೇಯ್ಯ। ಅಗ್ಗೇ ಛೇತ್ವಾ ಪತ್ತವಟ್ಟಿಂ ವಿನಿಬ್ಭುಜೇಯ್ಯ। ಸೋ ತತ್ಥ ಪತ್ತವಟ್ಟಿಂ ವಿನಿಬ್ಭುಜನ್ತೋ ಫೇಗ್ಗುಮ್ಪಿ ನಾಧಿಗಚ್ಛೇಯ್ಯ। ಕುತೋ ಸಾರಂ॥ ಏವಮೇವ ಖೋ ತ್ವಂ। ಅಗ್ಗಿವೇಸ್ಸನ। ಮಯಾ ಸಕಸ್ಮಿಂ ವಾದೇ ಸಮನುಯುಞ್ಜಿಯಮಾನೋ ಸಮನುಗಾಹಿಯಮಾನೋ ಸಮನುಭಾಸಿಯಮಾನೋ ರಿತ್ತೋ ತುಚ್ಛೋ ಅಪರದ್ಧೋ। ಭಾಸಿತಾ ಖೋ ಪನ ತೇ ಏಸಾ। ಅಗ್ಗಿವೇಸ್ಸನ। ವೇಸಾಲಿಯಂ ಪರಿಸತಿ ವಾಚಾ ನಾಹಂ ತಂ ಪಸ್ಸಾಮಿ ಸಮಣಂ ವಾ ಬ್ರಾಹ್ಮಣಂ ವಾ। ಸಙ್ಘಿಂ ಗಣಿಂ ಗಣಾಚರಿಯಂ। ಅಪಿ ಅರಹನ್ತಂ ಸಮ್ಮಾಸಮ್ಬುದ್ಧಂ ಪಟಿಜಾನಮಾನಂ। ಯೋ ಮಯಾ ವಾದೇನ ವಾದಂ ಸಮಾರದ್ಧೋ ನ ಸಙ್ಕಮ್ಪೇಯ್ಯ ನ ಸಮ್ಪಕಮ್ಪೇಯ್ಯ ನ ಸಮ್ಪವೇಧೇಯ್ಯ। ಯಸ್ಸ ನ ಕಚ್ಛೇಹಿ ಸೇದಾ ಮುಚ್ಚೇಯ್ಯುಂ। ಥೂಣಂ ಚೇಪಾಹಂ ಅಚೇತನಂ ವಾದೇನ ವಾದಂ ಸಮಾರಭೇಯ್ಯಂ ಸಾಪಿ ಮಯಾ ವಾದೇನ ವಾದಂ ಸಮಾರದ್ಧಾ ಸಙ್ಕಮ್ಪೇಯ್ಯ ಸಮ್ಪಕಮ್ಪೇಯ್ಯ ಸಮ್ಪವೇಧೇಯ್ಯ। ಕೋ ಪನ ವಾದೋ ಮನುಸ್ಸಭೂತಸ್ಸಾತಿ॥ ತುಯ್ಹಂ ಖೋ ಪನ। ಅಗ್ಗಿವೇಸ್ಸನ। ಅಪ್ಪೇಕಚ್ಚಾನಿ ಸೇದಫುಸಿತಾನಿ ನಲಾಟಾ ಮುತ್ತಾನಿ। ಉತ್ತರಾಸಙ್ಗಂ ವಿನಿಭಿನ್ದಿತ್ವಾ ಭೂಮಿಯಂ ಪತಿಟ್ಠಿತಾನಿ। ಮಯ್ಹಂ ಖೋ ಪನ। ಅಗ್ಗಿವೇಸ್ಸನ। ನತ್ಥಿ ಏತರಹಿ ಕಾಯಸ್ಮಿಂ ಸೇದೋತಿ। ಇತಿ ಭಗವಾ ತಸ್ಮಿಂ ಪರಿಸತಿ ಸುವಣ್ಣವಣ್ಣಂ ಕಾಯಂ ವಿವರಿ। ಏವಂ ವುತ್ತೇ। ಸಚ್ಚಕೋ ನಿಗಣ್ಠಪುತ್ತೋ ತುಣ್ಹೀಭೂತೋ ಮಙ್ಕುಭೂತೋ ಪತ್ತಕ್ಖನ್ಧೋ ಅಧೋಮುಖೋ ಪಜ್ಝಾಯನ್ತೋ ಅಪ್ಪಟಿಭಾನೋ ನಿಸೀದಿ।>
    text <೩೬೦>, <ಅಥ ಖೋ ದುಮ್ಮುಖೋ ಲಿಚ್ಛವಿಪುತ್ತೋ ಸಚ್ಚಕಂ ನಿಗಣ್ಠಪುತ್ತಂ ತುಣ್ಹೀಭೂತಂ ಮಙ್ಕುಭೂತಂ ಪತ್ತಕ್ಖನ್ಧಂ ಅಧೋಮುಖಂ ಪಜ್ಝಾಯನ್ತಂ ಅಪ್ಪಟಿಭಾನಂ ವಿದಿತ್ವಾ ಭಗವನ್ತಂ ಏತದವೋಚ ಉಪಮಾ ಮಂ। ಭಗವಾ। ಪಟಿಭಾತೀತಿ। ಪಟಿಭಾತು ತಂ। ದುಮ್ಮುಖಾತಿ ಭಗವಾ ಅವೋಚ। ಸೇಯ್ಯಥಾಪಿ। ಭನ್ತೇ। ಗಾಮಸ್ಸ ವಾ ನಿಗಮಸ್ಸ ವಾ ಅವಿದೂರೇ ಪೋಕ್ಖರಣೀ। ತತ್ರಾಸ್ಸ ಕಕ್ಕಟಕೋ। ಅಥ ಖೋ। ಭನ್ತೇ। ಸಮ್ಬಹುಲಾ ಕುಮಾರಕಾ ವಾ ಕುಮಾರಿಕಾ ವಾ ತಮ್ಹಾ ಗಾಮಾ ವಾ ನಿಗಮಾ ವಾ ನಿಕ್ಖಮಿತ್ವಾ ಯೇನ ಸಾ ಪೋಕ್ಖರಣೀ ತೇನುಪಸಙ್ಕಮೇಯ್ಯುಂ। ಉಪಸಙ್ಕಮಿತ್ವಾ ತಂ ಪೋಕ್ಖರಣಿಂ ಓಗಾಹೇತ್ವಾ ತಂ ಕಕ್ಕಟಕಂ ಉದಕಾ ಉದ್ಧರಿತ್ವಾ ಥಲೇ ಪತಿಟ್ಠಾಪೇಯ್ಯುಂ। ಯಞ್ಞದೇವ ಹಿ ಸೋ। ಭನ್ತೇ। ಕಕ್ಕಟಕೋ ಅಳಂ ಅಭಿನಿನ್ನಾಮೇಯ್ಯ ತಂ ತದೇವ ತೇ ಕುಮಾರಕಾ ವಾ ಕುಮಾರಿಕಾ ವಾ ಕಟ್ಠೇನ ವಾ ಕಥಲೇನ ವಾ ಸಞ್ಛಿನ್ದೇಯ್ಯುಂ ಸಮ್ಭಞ್ಜೇಯ್ಯುಂ ಸಮ್ಪಲಿಭಞ್ಜೇಯ್ಯುಂ। ಏವಞ್ಹಿ ಸೋ। ಭನ್ತೇ। ಕಕ್ಕಟಕೋ ಸಬ್ಬೇಹಿ ಅಳೇಹಿ ಸಞ್ಛಿನ್ನೇಹಿ ಸಮ್ಭಗ್ಗೇಹಿ ಸಮ್ಪಲಿಭಗ್ಗೇಹಿ ಅಭಬ್ಬೋ ತಂ ಪೋಕ್ಖರಣಿಂ ಪುನ ಓತರಿತುಂ। ಸೇಯ್ಯಥಾಪಿ ಪುಬ್ಬೇ। ಏವಮೇವ ಖೋ। ಭನ್ತೇ। ಯಾನಿ ಸಚ್ಚಕಸ್ಸ ನಿಗಣ್ಠಪುತ್ತಸ್ಸ ವಿಸೂಕಾಯಿತಾನಿ ವಿಸೇವಿತಾನಿ ವಿಪ್ಫನ್ದಿತಾನಿ ತಾನಿಪಿ ಸಬ್ಬಾನಿ ಭಗವತಾ ಸಞ್ಛಿನ್ನಾನಿ ಸಮ್ಭಗ್ಗಾನಿ ಸಮ್ಪಲಿಭಗ್ಗಾನಿ। ಅಭಬ್ಬೋ ಚ ದಾನಿ। ಭನ್ತೇ। ಸಚ್ಚಕೋ ನಿಗಣ್ಠಪುತ್ತೋ ಪುನ ಭಗವನ್ತಂ ಉಪಸಙ್ಕಮಿತುಂ ಯದಿದಂ ವಾದಾಧಿಪ್ಪಾಯೋತಿ। ಏವಂ ವುತ್ತೇ। ಸಚ್ಚಕೋ ನಿಗಣ್ಠಪುತ್ತೋ ದುಮ್ಮುಖಂ ಲಿಚ್ಛವಿಪುತ್ತಂ ಏತದವೋಚ ಆಗಮೇಹಿ ತ್ವಂ। ದುಮ್ಮುಖ। ಆಗಮೇಹಿ ತ್ವಂ। ದುಮ್ಮುಖ ನ ಮಯಂ ತಯಾ ಸದ್ಧಿಂ ಮನ್ತೇಮ। ಇಧ ಮಯಂ ಭೋತಾ ಗೋತಮೇನ ಸದ್ಧಿಂ ಮನ್ತೇಮ।>
    text <೩೬೧>, <ತಿಟ್ಠತೇಸಾ। ಭೋ ಗೋತಮ। ಅಮ್ಹಾಕಞ್ಚೇವ ಅಞ್ಞೇಸಞ್ಚ ಪುಥುಸಮಣಬ್ರಾಹ್ಮಣಾನಂ ವಾಚಾ। ವಿಲಾಪಂ ವಿಲಪಿತಂ ಮಞ್ಞೇ। ಕಿತ್ತಾವತಾ ಚ ನು ಖೋ ಭೋತೋ ಗೋತಮಸ್ಸ ಸಾವಕೋ ಸಾಸನಕರೋ ಹೋತಿ ಓವಾದಪತಿಕರೋ ತಿಣ್ಣವಿಚಿಕಿಚ್ಛೋ ವಿಗತಕಥಂಕಥೋ ವೇಸಾರಜ್ಜಪ್ಪತ್ತೋ ಅಪರಪ್ಪಚ್ಚಯೋ ಸತ್ಥುಸಾಸನೇ ವಿಹರತೀತಿ॥ ಇಧ। ಅಗ್ಗಿವೇಸ್ಸನ। ಮಮ ಸಾವಕೋ ಯಂ ಕಿಞ್ಚಿ ರೂಪಂ ಅತೀತಾನಾಗತಪಚ್ಚುಪ್ಪನ್ನಂ ಅಜ್ಝತ್ತಂ ವಾ ಬಹಿದ್ಧಾ ವಾ ಓಳಾರಿಕಂ ವಾ ಸುಖುಮಂ ವಾ ಹೀನಂ ವಾ ಪಣೀತಂ ವಾ ಯಂ ದೂರೇ ಸನ್ತಿಕೇ ವಾ। ಸಬ್ಬಂ ರೂಪಂ ನೇತಂ ಮಮ। ನೇಸೋಹಮಸ್ಮಿ। ನ ಮೇಸೋ ಅತ್ತಾತಿ ಏವಮೇತಂ ಯಥಾಭೂತಂ ಸಮ್ಮಪ್ಪಞ್ಞಾಯ ಪಸ್ಸತಿ। ಯಾ ಕಾಚಿ ವೇದನಾ…ಪೇ॰… ಯಾ ಕಾಚಿ ಸಞ್ಞಾ…ಪೇ॰… ಯೇ ಕೇಚಿ ಸಙ್ಖಾರಾ…ಪೇ॰… ಯಂ ಕಿಞ್ಚಿ ವಿಞ್ಞಾಣಂ ಅತೀತಾನಾಗತಪಚ್ಚುಪ್ಪನ್ನಂ ಅಜ್ಝತ್ತಂ ವಾ ಬಹಿದ್ಧಾ ವಾ ಓಳಾರಿಕಂ ವಾ ಸುಖುಮಂ ವಾ ಹೀನಂ ವಾ ಪಣೀತಂ ವಾ। ಯಂ ದೂರೇ ಸನ್ತಿಕೇ ವಾ। ಸಬ್ಬಂ ವಿಞ್ಞಾಣಂ ನೇತಂ ಮಮ। ನೇಸೋಹಮಸ್ಮಿ। ನ ಮೇಸೋ ಅತ್ತಾತಿ ಏವಮೇತಂ ಯಥಾಭೂತಂ ಸಮ್ಮಪ್ಪಞ್ಞಾಯ ಪಸ್ಸತಿ। ಏತ್ತಾವತಾ ಖೋ। ಅಗ್ಗಿವೇಸ್ಸನ। ಮಮ ಸಾವಕೋ ಸಾಸನಕರೋ ಹೋತಿ ಓವಾದಪತಿಕರೋ ತಿಣ್ಣವಿಚಿಕಿಚ್ಛೋ ವಿಗತಕಥಂಕಥೋ ವೇಸಾರಜ್ಜಪ್ಪತ್ತೋ ಅಪರಪ್ಪಚ್ಚಯೋ ಸತ್ಥುಸಾಸನೇ ವಿಹರತೀತಿ।>
    text <ಕಿತ್ತಾವತಾ ಪನ। ಭೋ ಗೋತಮ। ಭಿಕ್ಖು ಅರಹಂ ಹೋತಿ ಖೀಣಾಸವೋ ವುಸಿತವಾ ಕತಕರಣೀಯೋ ಓಹಿತಭಾರೋ ಅನುಪ್ಪತ್ತಸದತ್ಥೋ ಪರಿಕ್ಖೀಣಭವಸಂಯೋಜನೋ ಸಮ್ಮದಞ್ಞಾ ವಿಮುತ್ತೋತಿ॥ ಇಧ। ಅಗ್ಗಿವೇಸ್ಸನ। ಭಿಕ್ಖು ಯಂ ಕಿಞ್ಚಿ ರೂಪಂ ಅತೀತಾನಾಗತಪಚ್ಚುಪ್ಪನ್ನಂ ಅಜ್ಝತ್ತಂ ವಾ ಬಹಿದ್ಧಾ ವಾ ಓಳಾರಿಕಂ ವಾ ಸುಖುಮಂ ವಾ ಹೀನಂ ವಾ ಪಣೀತಂ ವಾ ಯಂ ದೂರೇ ಸನ್ತಿಕೇ ವಾ ಸಬ್ಬಂ ರೂಪಂ ನೇತಂ ಮಮ। ನೇಸೋಹಮಸ್ಮಿ। ನ ಮೇಸೋ ಅತ್ತಾತಿ ಏವಮೇತಂ ಯಥಾಭೂತಂ ಸಮ್ಮಪ್ಪಞ್ಞಾಯ ದಿಸ್ವಾ ಅನುಪಾದಾ ವಿಮುತ್ತೋ ಹೋತಿ। ಯಾ ಕಾಚಿ ವೇದನಾ…ಪೇ॰… ಯಾ ಕಾಚಿ ಸಞ್ಞಾ…ಪೇ॰… ಯೇ ಕೇಚಿ ಸಙ್ಖಾರಾ…ಪೇ॰… ಯಂ ಕಿಞ್ಚಿ ವಿಞ್ಞಾಣಂ ಅತೀತಾನಾಗತಪಚ್ಚುಪ್ಪನ್ನಂ ಅಜ್ಝತ್ತಂ ವಾ ಬಹಿದ್ಧಾ ವಾ ಓಳಾರಿಕಂ ವಾ ಸುಖುಮಂ ವಾ ಹೀನಂ ವಾ ಪಣೀತಂ ವಾ ಯಂ ದೂರೇ ಸನ್ತಿಕೇ ವಾ ಸಬ್ಬಂ ವಿಞ್ಞಾಣಂ ನೇತಂ ಮಮ। ನೇಸೋಹಮಸ್ಮಿ। ನ ಮೇಸೋ ಅತ್ತಾತಿ ಏವಮೇತಂ ಯಥಾಭೂತಂ ಸಮ್ಮಪ್ಪಞ್ಞಾಯ ದಿಸ್ವಾ ಅನುಪಾದಾ ವಿಮುತ್ತೋ ಹೋತಿ। ಏತ್ತಾವತಾ ಖೋ। ಅಗ್ಗಿವೇಸ್ಸನ। ಭಿಕ್ಖು ಅರಹಂ ಹೋತಿ ಖೀಣಾಸವೋ ವುಸಿತವಾ ಕತಕರಣೀಯೋ ಓಹಿತಭಾರೋ ಅನುಪ್ಪತ್ತಸದತ್ಥೋ ಪರಿಕ್ಖೀಣಭವಸಂಯೋಜನೋ ಸಮ್ಮದಞ್ಞಾ ವಿಮುತ್ತೋ। ಏವಂ ವಿಮುತ್ತಚಿತ್ತೋ ಖೋ। ಅಗ್ಗಿವೇಸ್ಸನ। ಭಿಕ್ಖು ತೀಹಿ ಅನುತ್ತರಿಯೇಹಿ ಸಮನ್ನಾಗತೋ ಹೋತಿ ದಸ್ಸನಾನುತ್ತರಿಯೇನ। ಪಟಿಪದಾನುತ್ತರಿಯೇನ। ವಿಮುತ್ತಾನುತ್ತರಿಯೇನ। ಏವಂ ವಿಮುತ್ತಚಿತ್ತೋ ಖೋ। ಅಗ್ಗಿವೇಸ್ಸನ। ಭಿಕ್ಖು ತಥಾಗತಞ್ಞೇವ ಸಕ್ಕರೋತಿ ಗರುಂ ಕರೋತಿ ಮಾನೇತಿ ಪೂಜೇತಿ ಬುದ್ಧೋ ಸೋ ಭಗವಾ ಬೋಧಾಯ ಧಮ್ಮಂ ದೇಸೇತಿ। ದನ್ತೋ ಸೋ ಭಗವಾ ದಮಥಾಯ ಧಮ್ಮಂ ದೇಸೇತಿ। ಸನ್ತೋ ಸೋ ಭಗವಾ ಸಮಥಾಯ ಧಮ್ಮಂ ದೇಸೇತಿ। ತಿಣ್ಣೋ ಸೋ ಭಗವಾ ತರಣಾಯ ಧಮ್ಮಂ ದೇಸೇತಿ। ಪರಿನಿಬ್ಬುತೋ ಸೋ ಭಗವಾ ಪರಿನಿಬ್ಬಾನಾಯ ಧಮ್ಮಂ ದೇಸೇತೀತಿ।>
    text <೩೬೨>, <ಏವಂ ವುತ್ತೇ। ಸಚ್ಚಕೋ ನಿಗಣ್ಠಪುತ್ತೋ ಭಗವನ್ತಂ ಏತದವೋಚ ಮಯಮೇವ। ಭೋ ಗೋತಮ। ಧಂಸೀ। ಮಯಂ ಪಗಬ್ಬಾ। ಯೇ ಮಯಂ ಭವನ್ತಂ ಗೋತಮಂ ವಾದೇನ ವಾದಂ ಆಸಾದೇತಬ್ಬಂ ಅಮಞ್ಞಿಮ್ಹ। ಸಿಯಾ ಹಿ। ಭೋ ಗೋತಮ। ಹತ್ಥಿಂ ಪಭಿನ್ನಂ ಆಸಜ್ಜ ಪುರಿಸಸ್ಸ ಸೋತ್ಥಿಭಾವೋ। ನ ತ್ವೇವ ಭವನ್ತಂ ಗೋತಮಂ ಆಸಜ್ಜ ಸಿಯಾ ಪುರಿಸಸ್ಸ ಸೋತ್ಥಿಭಾವೋ। ಸಿಯಾ ಹಿ। ಭೋ ಗೋತಮ। ಪಜ್ಜಲಿತಂ ಅಗ್ಗಿಕ್ಖನ್ಧಂ ಆಸಜ್ಜ ಪುರಿಸಸ್ಸ ಸೋತ್ಥಿಭಾವೋ। ನ ತ್ವೇವ ಭವನ್ತಂ ಗೋತಮಂ ಆಸಜ್ಜ ಸಿಯಾ ಪುರಿಸಸ್ಸ ಸೋತ್ಥಿಭಾವೋ। ಸಿಯಾ ಹಿ। ಭೋ ಗೋತಮ। ಆಸೀವಿಸಂ ಘೋರವಿಸಂ ಆಸಜ್ಜ ಪುರಿಸಸ್ಸ ಸೋತ್ಥಿಭಾವೋ। ನ ತ್ವೇವ ಭವನ್ತಂ ಗೋತಮಂ ಆಸಜ್ಜ ಸಿಯಾ ಪುರಿಸಸ್ಸ ಸೋತ್ಥಿಭಾವೋ। ಮಯಮೇವ। ಭೋ ಗೋತಮ। ಧಂಸೀ। ಮಯಂ ಪಗಬ್ಬಾ। ಯೇ ಮಯಂ ಭವನ್ತಂ ಗೋತಮಂ ವಾದೇನ ವಾದಂ ಆಸಾದೇತಬ್ಬಂ ಅಮಞ್ಞಿಮ್ಹ। ಅಧಿವಾಸೇತು ಮೇ ಭವಂ ಗೋತಮೋ ಸ್ವಾತನಾಯ ಭತ್ತಂ ಸದ್ಧಿಂ ಭಿಕ್ಖುಸಙ್ಘೇನಾತಿ। ಅಧಿವಾಸೇಸಿ ಭಗವಾ ತುಣ್ಹೀಭಾವೇನ।>
    text <೩೬೩>, <ಅಥ ಖೋ ಸಚ್ಚಕೋ ನಿಗಣ್ಠಪುತ್ತೋ ಭಗವತೋ ಅಧಿವಾಸನಂ ವಿದಿತ್ವಾ ತೇ ಲಿಚ್ಛವೀ ಆಮನ್ತೇಸಿ ಸುಣನ್ತು ಮೇ ಭೋನ್ತೋ ಲಿಚ್ಛವೀ। ಸಮಣೋ ಮೇ ಗೋತಮೋ ನಿಮನ್ತಿತೋ ಸ್ವಾತನಾಯ ಸದ್ಧಿಂ ಭಿಕ್ಖುಸಙ್ಘೇನ। ತೇನ ಮೇ ಅಭಿಹರೇಯ್ಯಾಥ ಯಮಸ್ಸ ಪತಿರೂಪಂ ಮಞ್ಞೇಯ್ಯಾಥಾತಿ। ಅಥ ಖೋ ತೇ ಲಿಚ್ಛವೀ ತಸ್ಸಾ ರತ್ತಿಯಾ ಅಚ್ಚಯೇನ ಸಚ್ಚಕಸ್ಸ ನಿಗಣ್ಠಪುತ್ತಸ್ಸ ಪಞ್ಚಮತ್ತಾನಿ ಥಾಲಿಪಾಕಸತಾನಿ ಭತ್ತಾಭಿಹಾರಂ ಅಭಿಹರಿಂಸು। ಅಥ ಖೋ ನಿಗಣ್ಠಪುತ್ತೋ ಸಕೇ ಆರಾಮೇ ಪಣೀತಂ ಖಾದನೀಯಂ ಭೋಜನೀಯಂ ಪಟಿಯಾದಾಪೇತ್ವಾ ಭಗವತೋ ಕಾಲಂ ಆರೋಚಾಪೇಸಿ ಕಾಲೋ। ಭೋ ಗೋತಮ। ನಿಟ್ಠಿತಂ ಭತ್ತನ್ತಿ। ಅಥ ಖೋ ಭಗವಾ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ಯೇನ ಸಚ್ಚಕಸ್ಸ ನಿಗಣ್ಠಪುತ್ತಸ್ಸ ಆರಾಮೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಞ್ಞತ್ತೇ ಆಸನೇ ನಿಸೀದಿ ಸದ್ಧಿಂ ಭಿಕ್ಖುಸಙ್ಘೇನ। ಅಥ ಖೋ ಸಚ್ಚಕೋ ನಿಗಣ್ಠಪುತ್ತೋ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಪಣೀತೇನ ಖಾದನೀಯೇನ ಭೋಜನೀಯೇನ ಸಹತ್ಥಾ ಸನ್ತಪ್ಪೇಸಿ ಸಮ್ಪವಾರೇಸಿ। ಅಥ ಖೋ ಸಚ್ಚಕೋ ನಿಗಣ್ಠಪುತ್ತೋ ಭಗವನ್ತಂ ಭುತ್ತಾವಿಂ ಓನೀತಪತ್ತಪಾಣಿಂ ಅಞ್ಞತರಂ ನೀಚಂ ಆಸನಂ ಗಹೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಸಚ್ಚಕೋ ನಿಗಣ್ಠಪುತ್ತೋ ಭಗವನ್ತಂ ಏತದವೋಚ ಯಮಿದಂ। ಭೋ ಗೋತಮ। ದಾನೇ ಪುಞ್ಞಞ್ಚ ಪುಞ್ಞಮಹೀ ಚ ತಂ ದಾಯಕಾನಂ ಸುಖಾಯ ಹೋತೂತಿ। ಯಂ ಖೋ। ಅಗ್ಗಿವೇಸ್ಸನ। ತಾದಿಸಂ ದಕ್ಖಿಣೇಯ್ಯಂ ಆಗಮ್ಮ ಅವೀತರಾಗಂ ಅವೀತದೋಸಂ ಅವೀತಮೋಹಂ। ತಂ ದಾಯಕಾನಂ ಭವಿಸ್ಸತಿ। ಯಂ ಖೋ। ಅಗ್ಗಿವೇಸ್ಸನ। ಮಾದಿಸಂ ದಕ್ಖಿಣೇಯ್ಯಂ ಆಗಮ್ಮ ವೀತರಾಗಂ ವೀತದೋಸಂ ವೀತಮೋಹಂ। ತಂ ತುಯ್ಹಂ ಭವಿಸ್ಸತೀತಿ।>
    stand <ಚೂಳಸಚ್ಚಕಸುತ್ತಂ ನಿಟ್ಠಿತಂ ಪಞ್ಚಮಂ।>
  text <೬॥ ಮಹಾಸಚ್ಚಕಸುತ್ತಂ>
    text <೩೬೪>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ವೇಸಾಲಿಯಂ ವಿಹರತಿ ಮಹಾವನೇ ಕೂಟಾಗಾರಸಾಲಾಯಂ। ತೇನ ಖೋ ಪನ ಸಮಯೇನ ಭಗವಾ ಪುಬ್ಬಣ್ಹಸಮಯಂ ಸುನಿವತ್ಥೋ ಹೋತಿ ಪತ್ತಚೀವರಮಾದಾಯ ವೇಸಾಲಿಂ ಪಿಣ್ಡಾಯ ಪವಿಸಿತುಕಾಮೋ। ಅಥ ಖೋ ಸಚ್ಚಕೋ ನಿಗಣ್ಠಪುತ್ತೋ ಜಙ್ಘಾವಿಹಾರಂ ಅನುಚಙ್ಕಮಮಾನೋ ಅನುವಿಚರಮಾನೋ ಯೇನ ಮಹಾವನಂ ಕೂಟಾಗಾರಸಾಲಾ ತೇನುಪಸಙ್ಕಮಿ। ಅದ್ದಸಾ ಖೋ ಆಯಸ್ಮಾ ಆನನ್ದೋ ಸಚ್ಚಕಂ ನಿಗಣ್ಠಪುತ್ತಂ ದೂರತೋವ ಆಗಚ್ಛನ್ತಂ। ದಿಸ್ವಾನ ಭಗವನ್ತಂ ಏತದವೋಚ ಅಯಂ। ಭನ್ತೇ। ಸಚ್ಚಕೋ ನಿಗಣ್ಠಪುತ್ತೋ ಆಗಚ್ಛತಿ ಭಸ್ಸಪ್ಪವಾದಕೋ ಪಣ್ಡಿತವಾದೋ ಸಾಧುಸಮ್ಮತೋ ಬಹುಜನಸ್ಸ। ಏಸೋ ಖೋ। ಭನ್ತೇ। ಅವಣ್ಣಕಾಮೋ ಬುದ್ಧಸ್ಸ। ಅವಣ್ಣಕಾಮೋ ಧಮ್ಮಸ್ಸ। ಅವಣ್ಣಕಾಮೋ ಸಙ್ಘಸ್ಸ। ಸಾಧು। ಭನ್ತೇ। ಭಗವಾ ಮುಹುತ್ತಂ ನಿಸೀದತು ಅನುಕಮ್ಪಂ ಉಪಾದಾಯಾತಿ। ನಿಸೀದಿ ಭಗವಾ ಪಞ್ಞತ್ತೇ ಆಸನೇ। ಅಥ ಖೋ ಸಚ್ಚಕೋ ನಿಗಣ್ಠಪುತ್ತೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವತಾ ಸದ್ಧಿಂ ಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಸಚ್ಚಕೋ ನಿಗಣ್ಠಪುತ್ತೋ ಭಗವನ್ತಂ ಏತದವೋಚ>
    text <೩೬೫>, <ಸನ್ತಿ। ಭೋ ಗೋತಮ। ಏಕೇ ಸಮಣಬ್ರಾಹ್ಮಣಾ ಕಾಯಭಾವನಾನುಯೋಗಮನುಯುತ್ತಾ ವಿಹರನ್ತಿ। ನೋ ಚಿತ್ತಭಾವನಂ। ಫುಸನ್ತಿ ಹಿ ತೇ। ಭೋ ಗೋತಮ। ಸಾರೀರಿಕಂ ದುಕ್ಖಂ ವೇದನಂ। ಭೂತಪುಬ್ಬಂ। ಭೋ ಗೋತಮ। ಸಾರೀರಿಕಾಯ ದುಕ್ಖಾಯ ವೇದನಾಯ ಫುಟ್ಠಸ್ಸ ಸತೋ ಊರುಕ್ಖಮ್ಭೋಪಿ ನಾಮ ಭವಿಸ್ಸತಿ। ಹದಯಮ್ಪಿ ನಾಮ ಫಲಿಸ್ಸತಿ। ಉಣ್ಹಮ್ಪಿ ಲೋಹಿತಂ ಮುಖತೋ ಉಗ್ಗಮಿಸ್ಸತಿ। ಉಮ್ಮಾದಮ್ಪಿ ಪಾಪುಣಿಸ್ಸತಿ ಚಿತ್ತಕ್ಖೇಪಂ। ತಸ್ಸ ಖೋ ಏತಂ। ಭೋ ಗೋತಮ। ಕಾಯನ್ವಯಂ ಚಿತ್ತಂ ಹೋತಿ। ಕಾಯಸ್ಸ ವಸೇನ ವತ್ತತಿ। ತಂ ಕಿಸ್ಸ ಹೇತು॥ ಅಭಾವಿತತ್ತಾ ಚಿತ್ತಸ್ಸ। ಸನ್ತಿ ಪನ। ಭೋ ಗೋತಮ। ಏಕೇ ಸಮಣಬ್ರಾಹ್ಮಣಾ ಚಿತ್ತಭಾವನಾನುಯೋಗಮನುಯುತ್ತಾ ವಿಹರನ್ತಿ। ನೋ ಕಾಯಭಾವನಂ। ಫುಸನ್ತಿ ಹಿ ತೇ। ಭೋ ಗೋತಮ। ಚೇತಸಿಕಂ ದುಕ್ಖಂ ವೇದನಂ। ಭೂತಪುಬ್ಬಂ। ಭೋ ಗೋತಮ। ಚೇತಸಿಕಾಯ ದುಕ್ಖಾಯ ವೇದನಾಯ ಫುಟ್ಠಸ್ಸ ಸತೋ ಊರುಕ್ಖಮ್ಭೋಪಿ ನಾಮ ಭವಿಸ್ಸತಿ। ಹದಯಮ್ಪಿ ನಾಮ ಫಲಿಸ್ಸತಿ। ಉಣ್ಹಮ್ಪಿ ಲೋಹಿತಂ ಮುಖತೋ ಉಗ್ಗಮಿಸ್ಸತಿ। ಉಮ್ಮಾದಮ್ಪಿ ಪಾಪುಣಿಸ್ಸತಿ ಚಿತ್ತಕ್ಖೇಪಂ। ತಸ್ಸ ಖೋ ಏಸೋ। ಭೋ ಗೋತಮ। ಚಿತ್ತನ್ವಯೋ ಕಾಯೋ ಹೋತಿ। ಚಿತ್ತಸ್ಸ ವಸೇನ ವತ್ತತಿ। ತಂ ಕಿಸ್ಸ ಹೇತು॥ ಅಭಾವಿತತ್ತಾ ಕಾಯಸ್ಸ। ತಸ್ಸ ಮಯ್ಹಂ। ಭೋ ಗೋತಮ। ಏವಂ ಹೋತಿ ಅದ್ಧಾ ಭೋತೋ ಗೋತಮಸ್ಸ ಸಾವಕಾ ಚಿತ್ತಭಾವನಾನುಯೋಗಮನುಯುತ್ತಾ ವಿಹರನ್ತಿ। ನೋ ಕಾಯಭಾವನನ್ತಿ।>
    text <೩೬೬>, <ಕಿನ್ತಿ ಪನ ತೇ। ಅಗ್ಗಿವೇಸ್ಸನ। ಕಾಯಭಾವನಾ ಸುತಾತಿ॥ ಸೇಯ್ಯಥಿದಂ ನನ್ದೋ ವಚ್ಛೋ। ಕಿಸೋ ಸಂಕಿಚ್ಚೋ। ಮಕ್ಖಲಿ ಗೋಸಾಲೋ ಏತೇಹಿ। ಭೋ ಗೋತಮ। ಅಚೇಲಕಾ ಮುತ್ತಾಚಾರಾ ಹತ್ಥಾಪಲೇಖನಾ ನಏಹಿಭದ್ದನ್ತಿಕಾ ನತಿಟ್ಠಭದ್ದನ್ತಿಕಾ ನ ಅಭಿಹಟಂ ನ ಉದ್ದಿಸ್ಸಕತಂ ನ ನಿಮನ್ತನಂ ಸಾದಿಯನ್ತಿ। ತೇ ನ ಕುಮ್ಭಿಮುಖಾ ಪಟಿಗ್ಗಣ್ಹನ್ತಿ ನ ಕಳೋಪಿಮುಖಾ ಪಟಿಗ್ಗಣ್ಹನ್ತಿ ನ ಏಳಕಮನ್ತರಂ ನ ದಣ್ಡಮನ್ತರಂ ನ ಮುಸಲಮನ್ತರಂ ನ ದ್ವಿನ್ನಂ ಭುಞ್ಜಮಾನಾನಂ ನ ಗಬ್ಭಿನಿಯಾ ನ ಪಾಯಮಾನಾಯ ನ ಪುರಿಸನ್ತರಗತಾಯ ನ ಸಙ್ಕಿತ್ತೀಸು ನ ಯತ್ಥ ಸಾ ಉಪಟ್ಠಿತೋ ಹೋತಿ ನ ಯತ್ಥ ಮಕ್ಖಿಕಾ ಸಣ್ಡಸಣ್ಡಚಾರಿನೀ। ನ ಮಚ್ಛಂ ನ ಮಂಸಂ ನ ಸುರಂ ನ ಮೇರಯಂ ನ ಥುಸೋದಕಂ ಪಿವನ್ತಿ। ತೇ ಏಕಾಗಾರಿಕಾ ವಾ ಹೋನ್ತಿ ಏಕಾಲೋಪಿಕಾ। ದ್ವಾಗಾರಿಕಾ ವಾ ಹೋನ್ತಿ ದ್ವಾಲೋಪಿಕಾ…ಪೇ॰… ಸತ್ತಾಗಾರಿಕಾ ವಾ ಹೋನ್ತಿ ಸತ್ತಾಲೋಪಿಕಾ। ಏಕಿಸ್ಸಾಪಿ ದತ್ತಿಯಾ ಯಾಪೇನ್ತಿ। ದ್ವೀಹಿಪಿ ದತ್ತೀಹಿ ಯಾಪೇನ್ತಿ…ಪೇ॰… ಸತ್ತಹಿಪಿ ದತ್ತೀಹಿ ಯಾಪೇನ್ತಿ। ಏಕಾಹಿಕಮ್ಪಿ ಆಹಾರಂ ಆಹಾರೇನ್ತಿ। ದ್ವೀಹಿಕಮ್ಪಿ ಆಹಾರಂ ಆಹಾರೇನ್ತಿ…ಪೇ॰… ಸತ್ತಾಹಿಕಮ್ಪಿ ಆಹಾರಂ ಆಹಾರೇನ್ತಿ। ಇತಿ ಏವರೂಪಂ ಅದ್ಧಮಾಸಿಕಮ್ಪಿ ಪರಿಯಾಯಭತ್ತಭೋಜನಾನುಯೋಗಮನುಯುತ್ತಾ ವಿಹರನ್ತೀತಿ।>
    text <ಕಿಂ ಪನ ತೇ। ಅಗ್ಗಿವೇಸ್ಸನ। ತಾವತಕೇನೇವ ಯಾಪೇನ್ತೀತಿ॥ ನೋ ಹಿದಂ। ಭೋ ಗೋತಮ। ಅಪ್ಪೇಕದಾ। ಭೋ ಗೋತಮ। ಉಳಾರಾನಿ ಉಳಾರಾನಿ ಖಾದನೀಯಾನಿ ಖಾದನ್ತಿ। ಉಳಾರಾನಿ ಉಳಾರಾನಿ ಭೋಜನಾನಿ ಭುಞ್ಜನ್ತಿ। ಉಳಾರಾನಿ ಉಳಾರಾನಿ ಸಾಯನೀಯಾನಿ ಸಾಯನ್ತಿ। ಉಳಾರಾನಿ ಉಳಾರಾನಿ ಪಾನಾನಿ ಪಿವನ್ತಿ। ತೇ ಇಮಂ ಕಾಯಂ ಬಲಂ ಗಾಹೇನ್ತಿ ನಾಮ। ಬ್ರೂಹೇನ್ತಿ ನಾಮ। ಮೇದೇನ್ತಿ ನಾಮಾತಿ।>
    text <ಯಂ ಖೋ ತೇ। ಅಗ್ಗಿವೇಸ್ಸನ। ಪುರಿಮಂ ಪಹಾಯ ಪಚ್ಛಾ ಉಪಚಿನನ್ತಿ। ಏವಂ ಇಮಸ್ಸ ಕಾಯಸ್ಸ ಆಚಯಾಪಚಯೋ ಹೋತಿ। ಕಿನ್ತಿ ಪನ ತೇ। ಅಗ್ಗಿವೇಸ್ಸನ। ಚಿತ್ತಭಾವನಾ ಸುತಾತಿ॥ ಚಿತ್ತಭಾವನಾಯ ಖೋ ಸಚ್ಚಕೋ ನಿಗಣ್ಠಪುತ್ತೋ ಭಗವತಾ ಪುಟ್ಠೋ ಸಮಾನೋ ನ ಸಮ್ಪಾಯಾಸಿ।>
    text <೩೬೭>, <ಅಥ ಖೋ ಭಗವಾ ಸಚ್ಚಕಂ ನಿಗಣ್ಠಪುತ್ತಂ ಏತದವೋಚ ಯಾಪಿ ಖೋ ತೇ ಏಸಾ। ಅಗ್ಗಿವೇಸ್ಸನ। ಪುರಿಮಾ ಕಾಯಭಾವನಾ ಭಾಸಿತಾ ಸಾಪಿ ಅರಿಯಸ್ಸ ವಿನಯೇ ನೋ ಧಮ್ಮಿಕಾ ಕಾಯಭಾವನಾ। ಕಾಯಭಾವನಮ್ಪಿ ಖೋ ತ್ವಂ। ಅಗ್ಗಿವೇಸ್ಸನ। ನ ಅಞ್ಞಾಸಿ। ಕುತೋ ಪನ ತ್ವಂ ಚಿತ್ತಭಾವನಂ ಜಾನಿಸ್ಸಸಿ॥ ಅಪಿ ಚ। ಅಗ್ಗಿವೇಸ್ಸನ। ಯಥಾ ಅಭಾವಿತಕಾಯೋ ಚ ಹೋತಿ ಅಭಾವಿತಚಿತ್ತೋ ಚ। ಭಾವಿತಕಾಯೋ ಚ ಹೋತಿ ಭಾವಿತಚಿತ್ತೋ ಚ। ತಂ ಸುಣಾಹಿ। ಸಾಧುಕಂ ಮನಸಿ ಕರೋಹಿ। ಭಾಸಿಸ್ಸಾಮೀತಿ। ಏವಂ। ಭೋತಿ ಖೋ ಸಚ್ಚಕೋ ನಿಗಣ್ಠಪುತ್ತೋ ಭಗವತೋ ಪಚ್ಚಸ್ಸೋಸಿ। ಭಗವಾ ಏತದವೋಚ>
    text <೩೬೮>, <ಕಥಞ್ಚ। ಅಗ್ಗಿವೇಸ್ಸನ। ಅಭಾವಿತಕಾಯೋ ಚ ಹೋತಿ ಅಭಾವಿತಚಿತ್ತೋ ಚ॥ ಇಧ। ಅಗ್ಗಿವೇಸ್ಸನ। ಅಸ್ಸುತವತೋ ಪುಥುಜ್ಜನಸ್ಸ ಉಪ್ಪಜ್ಜತಿ ಸುಖಾ ವೇದನಾ। ಸೋ ಸುಖಾಯ ವೇದನಾಯ ಫುಟ್ಠೋ ಸಮಾನೋ ಸುಖಸಾರಾಗೀ ಚ ಹೋತಿ ಸುಖಸಾರಾಗಿತಞ್ಚ ಆಪಜ್ಜತಿ। ತಸ್ಸ ಸಾ ಸುಖಾ ವೇದನಾ ನಿರುಜ್ಝತಿ। ಸುಖಾಯ ವೇದನಾಯ ನಿರೋಧಾ ಉಪ್ಪಜ್ಜತಿ ದುಕ್ಖಾ ವೇದನಾ। ಸೋ ದುಕ್ಖಾಯ ವೇದನಾಯ ಫುಟ್ಠೋ ಸಮಾನೋ ಸೋಚತಿ ಕಿಲಮತಿ ಪರಿದೇವತಿ ಉರತ್ತಾಳಿಂ ಕನ್ದತಿ ಸಮ್ಮೋಹಂ ಆಪಜ್ಜತಿ। ತಸ್ಸ ಖೋ ಏಸಾ। ಅಗ್ಗಿವೇಸ್ಸನ। ಉಪ್ಪನ್ನಾಪಿ ಸುಖಾ ವೇದನಾ ಚಿತ್ತಂ ಪರಿಯಾದಾಯ ತಿಟ್ಠತಿ ಅಭಾವಿತತ್ತಾ ಕಾಯಸ್ಸ। ಉಪ್ಪನ್ನಾಪಿ ದುಕ್ಖಾ ವೇದನಾ ಚಿತ್ತಂ ಪರಿಯಾದಾಯ ತಿಟ್ಠತಿ ಅಭಾವಿತತ್ತಾ ಚಿತ್ತಸ್ಸ। ಯಸ್ಸ ಕಸ್ಸಚಿ। ಅಗ್ಗಿವೇಸ್ಸನ। ಏವಂ ಉಭತೋಪಕ್ಖಂ ಉಪ್ಪನ್ನಾಪಿ ಸುಖಾ ವೇದನಾ ಚಿತ್ತಂ ಪರಿಯಾದಾಯ ತಿಟ್ಠತಿ ಅಭಾವಿತತ್ತಾ ಕಾಯಸ್ಸ। ಉಪ್ಪನ್ನಾಪಿ ದುಕ್ಖಾ ವೇದನಾ ಚಿತ್ತಂ ಪರಿಯಾದಾಯ ತಿಟ್ಠತಿ ಅಭಾವಿತತ್ತಾ ಚಿತ್ತಸ್ಸ। ಏವಂ ಖೋ। ಅಗ್ಗಿವೇಸ್ಸನ। ಅಭಾವಿತಕಾಯೋ ಚ ಹೋತಿ ಅಭಾವಿತಚಿತ್ತೋ ಚ।>
    text <೩೬೯>, <ಕಥಞ್ಚ। ಅಗ್ಗಿವೇಸ್ಸನ। ಭಾವಿತಕಾಯೋ ಚ ಹೋತಿ ಭಾವಿತಚಿತ್ತೋ ಚ॥ ಇಧ। ಅಗ್ಗಿವೇಸ್ಸನ। ಸುತವತೋ ಅರಿಯಸಾವಕಸ್ಸ ಉಪ್ಪಜ್ಜತಿ ಸುಖಾ ವೇದನಾ। ಸೋ ಸುಖಾಯ ವೇದನಾಯ ಫುಟ್ಠೋ ಸಮಾನೋ ನ ಸುಖಸಾರಾಗೀ ಚ ಹೋತಿ। ನ ಸುಖಸಾರಾಗಿತಞ್ಚ ಆಪಜ್ಜತಿ। ತಸ್ಸ ಸಾ ಸುಖಾ ವೇದನಾ ನಿರುಜ್ಝತಿ। ಸುಖಾಯ ವೇದನಾಯ ನಿರೋಧಾ ಉಪ್ಪಜ್ಜತಿ ದುಕ್ಖಾ ವೇದನಾ। ಸೋ ದುಕ್ಖಾಯ ವೇದನಾಯ ಫುಟ್ಠೋ ಸಮಾನೋ ನ ಸೋಚತಿ ನ ಕಿಲಮತಿ ನ ಪರಿದೇವತಿ ನ ಉರತ್ತಾಳಿಂ ಕನ್ದತಿ ನ ಸಮ್ಮೋಹಂ ಆಪಜ್ಜತಿ। ತಸ್ಸ ಖೋ ಏಸಾ। ಅಗ್ಗಿವೇಸ್ಸನ। ಉಪ್ಪನ್ನಾಪಿ ಸುಖಾ ವೇದನಾ ಚಿತ್ತಂ ನ ಪರಿಯಾದಾಯ ತಿಟ್ಠತಿ ಭಾವಿತತ್ತಾ ಕಾಯಸ್ಸ। ಉಪ್ಪನ್ನಾಪಿ ದುಕ್ಖಾ ವೇದನಾ ಚಿತ್ತಂ ನ ಪರಿಯಾದಾಯ ತಿಟ್ಠತಿ ಭಾವಿತತ್ತಾ ಚಿತ್ತಸ್ಸ। ಯಸ್ಸ ಕಸ್ಸಚಿ। ಅಗ್ಗಿವೇಸ್ಸನ। ಏವಂ ಉಭತೋಪಕ್ಖಂ ಉಪ್ಪನ್ನಾಪಿ ಸುಖಾ ವೇದನಾ ಚಿತ್ತಂ ನ ಪರಿಯಾದಾಯ ತಿಟ್ಠತಿ ಭಾವಿತತ್ತಾ ಕಾಯಸ್ಸ। ಉಪ್ಪನ್ನಾಪಿ ದುಕ್ಖಾ ವೇದನಾ ಚಿತ್ತಂ ನ ಪರಿಯಾದಾಯ ತಿಟ್ಠತಿ ಭಾವಿತತ್ತಾ ಚಿತ್ತಸ್ಸ। ಏವಂ ಖೋ। ಅಗ್ಗಿವೇಸ್ಸನ। ಭಾವಿತಕಾಯೋ ಚ ಹೋತಿ ಭಾವಿತಚಿತ್ತೋ ಚಾತಿ।>
    text <೩೭೦>, <ಏವಂ ಪಸನ್ನೋ ಅಹಂ ಭೋತೋ ಗೋತಮಸ್ಸ॥ ಭವಞ್ಹಿ ಗೋತಮೋ ಭಾವಿತಕಾಯೋ ಚ ಹೋತಿ ಭಾವಿತಚಿತ್ತೋ ಚಾತಿ। ಅದ್ಧಾ ಖೋ ತೇ ಅಯಂ। ಅಗ್ಗಿವೇಸ್ಸನ। ಆಸಜ್ಜ ಉಪನೀಯ ವಾಚಾ ಭಾಸಿತಾ। ಅಪಿ ಚ ತೇ ಅಹಂ ಬ್ಯಾಕರಿಸ್ಸಾಮಿ। ಯತೋ ಖೋ ಅಹಂ। ಅಗ್ಗಿವೇಸ್ಸನ। ಕೇಸಮಸ್ಸುಂ ಓಹಾರೇತ್ವಾ ಕಾಸಾಯಾನಿ ವತ್ಥಾನಿ ಅಚ್ಛಾದೇತ್ವಾ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತೋ। ತಂ ವತ ಮೇ ಉಪ್ಪನ್ನಾ ವಾ ಸುಖಾ ವೇದನಾ ಚಿತ್ತಂ ಪರಿಯಾದಾಯ ಠಸ್ಸತಿ। ಉಪ್ಪನ್ನಾ ವಾ ದುಕ್ಖಾ ವೇದನಾ ಚಿತ್ತಂ ಪರಿಯಾದಾಯ ಠಸ್ಸತೀತಿ ನೇತಂ ಠಾನಂ ವಿಜ್ಜತೀತಿ।>
    text <ನ ಹಿ ನೂನ ಭೋತೋ ಗೋತಮಸ್ಸ ಉಪ್ಪಜ್ಜತಿ ತಥಾರೂಪಾ ಸುಖಾ ವೇದನಾ ಯಥಾರೂಪಾ ಉಪ್ಪನ್ನಾ ಸುಖಾ ವೇದನಾ ಚಿತ್ತಂ ಪರಿಯಾದಾಯ ತಿಟ್ಠೇಯ್ಯ। ನ ಹಿ ನೂನ ಭೋತೋ ಗೋತಮಸ್ಸ ಉಪ್ಪಜ್ಜತಿ ತಥಾರೂಪಾ ದುಕ್ಖಾ ವೇದನಾ ಯಥಾರೂಪಾ ಉಪ್ಪನ್ನಾ ದುಕ್ಖಾ ವೇದನಾ ಚಿತ್ತಂ ಪರಿಯಾದಾಯ ತಿಟ್ಠೇಯ್ಯಾತಿ।>
    text <೩೭೧>, <ಕಿಞ್ಹಿ ನೋ ಸಿಯಾ। ಅಗ್ಗಿವೇಸ್ಸನ॥ ಇಧ ಮೇ। ಅಗ್ಗಿವೇಸ್ಸನ। ಪುಬ್ಬೇವ ಸಮ್ಬೋಧಾ ಅನಭಿಸಮ್ಬುದ್ಧಸ್ಸ ಬೋಧಿಸತ್ತಸ್ಸೇವ ಸತೋ ಏತದಹೋಸಿ ಸಮ್ಬಾಧೋ ಘರಾವಾಸೋ ರಜಾಪಥೋ। ಅಬ್ಭೋಕಾಸೋ ಪಬ್ಬಜ್ಜಾ। ನಯಿದಂ ಸುಕರಂ ಅಗಾರಂ ಅಜ್ಝಾವಸತಾ ಏಕನ್ತಪರಿಪುಣ್ಣಂ ಏಕನ್ತಪರಿಸುದ್ಧಂ ಸಙ್ಖಲಿಖಿತಂ ಬ್ರಹ್ಮಚರಿಯಂ ಚರಿತುಂ। ಯಂನೂನಾಹಂ ಕೇಸಮಸ್ಸುಂ ಓಹಾರೇತ್ವಾ ಕಾಸಾಯಾನಿ ವತ್ಥಾನಿ ಅಚ್ಛಾದೇತ್ವಾ ಅಗಾರಸ್ಮಾ ಅನಗಾರಿಯಂ ಪಬ್ಬಜೇಯ್ಯನ್ತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ಅಪರೇನ ಸಮಯೇನ ದಹರೋವ ಸಮಾನೋ। ಸುಸುಕಾಳಕೇಸೋ ಭದ್ರೇನ ಯೋಬ್ಬನೇನ ಸಮನ್ನಾಗತೋ ಪಠಮೇನ ವಯಸಾ। ಅಕಾಮಕಾನಂ ಮಾತಾಪಿತೂನಂ ಅಸ್ಸುಮುಖಾನಂ ರುದನ್ತಾನಂ। ಕೇಸಮಸ್ಸುಂ ಓಹಾರೇತ್ವಾ ಕಾಸಾಯಾನಿ ವತ್ಥಾನಿ ಅಚ್ಛಾದೇತ್ವಾ ಅಗಾರಸ್ಮಾ ಅನಗಾರಿಯಂ ಪಬ್ಬಜಿಂ। ಸೋ ಏವಂ ಪಬ್ಬಜಿತೋ ಸಮಾನೋ ಕಿಂಕುಸಲಗವೇಸೀ ಅನುತ್ತರಂ ಸನ್ತಿವರಪದಂ ಪರಿಯೇಸಮಾನೋ ಯೇನ ಆಳಾರೋ ಕಾಲಾಮೋ ತೇನುಪಸಙ್ಕಮಿಂ। ಉಪಸಙ್ಕಮಿತ್ವಾ ಆಳಾರಂ ಕಾಲಾಮಂ ಏತದವೋಚಂ ಇಚ್ಛಾಮಹಂ। ಆವುಸೋ ಕಾಲಾಮ। ಇಮಸ್ಮಿಂ ಧಮ್ಮವಿನಯೇ ಬ್ರಹ್ಮಚರಿಯಂ ಚರಿತುನ್ತಿ। ಏವಂ ವುತ್ತೇ। ಅಗ್ಗಿವೇಸ್ಸನ। ಆಳಾರೋ ಕಾಲಾಮೋ ಮಂ ಏತದವೋಚ ವಿಹರತಾಯಸ್ಮಾ। ತಾದಿಸೋ ಅಯಂ ಧಮ್ಮೋ ಯತ್ಥ ವಿಞ್ಞೂ ಪುರಿಸೋ ನಚಿರಸ್ಸೇವ ಸಕಂ ಆಚರಿಯಕಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರೇಯ್ಯಾತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ನಚಿರಸ್ಸೇವ ಖಿಪ್ಪಮೇವ ತಂ ಧಮ್ಮಂ ಪರಿಯಾಪುಣಿಂ। ಸೋ ಖೋ ಅಹಂ। ಅಗ್ಗಿವೇಸ್ಸನ। ತಾವತಕೇನೇವ ಓಟ್ಠಪಹತಮತ್ತೇನ ಲಪಿತಲಾಪನಮತ್ತೇನ ಞಾಣವಾದಞ್ಚ ವದಾಮಿ ಥೇರವಾದಞ್ಚ। ಜಾನಾಮಿ ಪಸ್ಸಾಮೀತಿ ಚ ಪಟಿಜಾನಾಮಿ। ಅಹಞ್ಚೇವ ಅಞ್ಞೇ ಚ। ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ನ ಖೋ ಆಳಾರೋ ಕಾಲಾಮೋ ಇಮಂ ಧಮ್ಮಂ ಕೇವಲಂ ಸದ್ಧಾಮತ್ತಕೇನ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಾಮೀತಿ ಪವೇದೇತಿ। ಅದ್ಧಾ ಆಳಾರೋ ಕಾಲಾಮೋ ಇಮಂ ಧಮ್ಮಂ ಜಾನಂ ಪಸ್ಸಂ ವಿಹರತೀತಿ।>
    text <ಅಥ ಖ್ವಾಹಂ। ಅಗ್ಗಿವೇಸ್ಸನ। ಯೇನ ಆಳಾರೋ ಕಾಲಾಮೋ ತೇನುಪಸಙ್ಕಮಿಂ। ಉಪಸಙ್ಕಮಿತ್ವಾ ಆಳಾರಂ ಕಾಲಾಮಂ ಏತದವೋಚಂ ಕಿತ್ತಾವತಾ ನೋ। ಆವುಸೋ ಕಾಲಾಮ। ಇಮಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಾಮೀತಿ ಪವೇದೇಸೀತಿ॥ ಏವಂ ವುತ್ತೇ। ಅಗ್ಗಿವೇಸ್ಸನ। ಆಳಾರೋ ಕಾಲಾಮೋ ಆಕಿಞ್ಚಞ್ಞಾಯತನಂ ಪವೇದೇಸಿ। ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ನ ಖೋ ಆಳಾರಸ್ಸೇವ ಕಾಲಾಮಸ್ಸ ಅತ್ಥಿ ಸದ್ಧಾ। ಮಯ್ಹಂಪತ್ಥಿ ಸದ್ಧಾ। ನ ಖೋ ಆಳಾರಸ್ಸೇವ ಕಾಲಾಮಸ್ಸ ಅತ್ಥಿ ವೀರಿಯಂ। ಮಯ್ಹಂಪತ್ಥಿ ವೀರಿಯಂ। ನ ಖೋ ಆಳಾರಸ್ಸೇವ ಕಾಲಾಮಸ್ಸ ಅತ್ಥಿ ಸತಿ। ಮಯ್ಹಂಪತ್ಥಿ ಸತಿ। ನ ಖೋ ಆಳಾರಸ್ಸೇವ ಕಾಲಾಮಸ್ಸ ಅತ್ಥಿ ಸಮಾಧಿ। ಮಯ್ಹಂಪತ್ಥಿ ಸಮಾಧಿ। ನ ಖೋ ಆಳಾರಸ್ಸೇವ ಕಾಲಾಮಸ್ಸ ಅತ್ಥಿ ಪಞ್ಞಾ। ಮಯ್ಹಂಪತ್ಥಿ ಪಞ್ಞಾ। ಯಂನೂನಾಹಂ ಯಂ ಧಮ್ಮಂ ಆಳಾರೋ ಕಾಲಾಮೋ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಾಮೀತಿ ಪವೇದೇತಿ ತಸ್ಸ ಧಮ್ಮಸ್ಸ ಸಚ್ಛಿಕಿರಿಯಾಯ ಪದಹೇಯ್ಯನ್ತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ನಚಿರಸ್ಸೇವ ಖಿಪ್ಪಮೇವ ತಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹಾಸಿಂ।>
    text <ಅಥ ಖ್ವಾಹಂ। ಅಗ್ಗಿವೇಸ್ಸನ। ಯೇನ ಆಳಾರೋ ಕಾಲಾಮೋ ತೇನುಪಸಙ್ಕಮಿಂ। ಉಪಸಙ್ಕಮಿತ್ವಾ ಆಳಾರಂ ಕಾಲಾಮಂ ಏತದವೋಚಂ ಏತ್ತಾವತಾ ನೋ। ಆವುಸೋ ಕಾಲಾಮ। ಇಮಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ಪವೇದೇಸೀತಿ॥ ಏತ್ತಾವತಾ ಖೋ ಅಹಂ। ಆವುಸೋ। ಇಮಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ಪವೇದೇಮೀತಿ। ಅಹಮ್ಪಿ ಖೋ। ಆವುಸೋ। ಏತ್ತಾವತಾ ಇಮಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಾಮೀತಿ। ಲಾಭಾ ನೋ। ಆವುಸೋ। ಸುಲದ್ಧಂ ನೋ। ಆವುಸೋ। ಯೇ ಮಯಂ ಆಯಸ್ಮನ್ತಂ ತಾದಿಸಂ ಸಬ್ರಹ್ಮಚಾರಿಂ ಪಸ್ಸಾಮ। ಇತಿ ಯಾಹಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ಪವೇದೇಮಿ ತಂ ತ್ವಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಸಿ। ಯಂ ತ್ವಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಸಿ ತಮಹಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ಪವೇದೇಮಿ। ಇತಿ ಯಾಹಂ ಧಮ್ಮಂ ಜಾನಾಮಿ ತಂ ತ್ವಂ ಧಮ್ಮಂ ಜಾನಾಸಿ। ಯಂ ತ್ವಂ ಧಮ್ಮಂ ಜಾನಾಸಿ ತಮಹಂ ಧಮ್ಮಂ ಜಾನಾಮಿ। ಇತಿ ಯಾದಿಸೋ ಅಹಂ ತಾದಿಸೋ ತುವಂ। ಯಾದಿಸೋ ತುವಂ ತಾದಿಸೋ ಅಹಂ। ಏಹಿ ದಾನಿ। ಆವುಸೋ। ಉಭೋವ ಸನ್ತಾ ಇಮಂ ಗಣಂ ಪರಿಹರಾಮಾತಿ। ಇತಿ ಖೋ। ಅಗ್ಗಿವೇಸ್ಸನ। ಆಳಾರೋ ಕಾಲಾಮೋ ಆಚರಿಯೋ ಮೇ ಸಮಾನೋ ಅತ್ತನೋ ಅನ್ತೇವಾಸಿಂ ಮಂ ಸಮಾನಂ ಅತ್ತನಾ ಸಮಸಮಂ ಠಪೇಸಿ। ಉಳಾರಾಯ ಚ ಮಂ ಪೂಜಾಯ ಪೂಜೇಸಿ। ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ನಾಯಂ ಧಮ್ಮೋ ನಿಬ್ಬಿದಾಯ ನ ವಿರಾಗಾಯ ನ ನಿರೋಧಾಯ ನ ಉಪಸಮಾಯ ನ ಅಭಿಞ್ಞಾಯ ನ ಸಮ್ಬೋಧಾಯ ನ ನಿಬ್ಬಾನಾಯ ಸಂವತ್ತತಿ। ಯಾವದೇವ ಆಕಿಞ್ಚಞ್ಞಾಯತನೂಪಪತ್ತಿಯಾತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ತಂ ಧಮ್ಮಂ ಅನಲಙ್ಕರಿತ್ವಾ ತಸ್ಮಾ ಧಮ್ಮಾ ನಿಬ್ಬಿಜ್ಜ ಅಪಕ್ಕಮಿಂ।>
    text <೩೭೨>, <ಸೋ ಖೋ ಅಹಂ। ಅಗ್ಗಿವೇಸ್ಸನ। ಕಿಂಕುಸಲಗವೇಸೀ ಅನುತ್ತರಂ ಸನ್ತಿವರಪದಂ ಪರಿಯೇಸಮಾನೋ ಯೇನ ಉದಕೋ ರಾಮಪುತ್ತೋ ತೇನುಪಸಙ್ಕಮಿಂ। ಉಪಸಙ್ಕಮಿತ್ವಾ ಉದಕಂ ರಾಮಪುತ್ತಂ ಏತದವೋಚಂ ಇಚ್ಛಾಮಹಂ। ಆವುಸೋ ಇಮಸ್ಮಿಂ ಧಮ್ಮವಿನಯೇ ಬ್ರಹ್ಮಚರಿಯಂ ಚರಿತುನ್ತಿ। ಏವಂ ವುತ್ತೇ। ಅಗ್ಗಿವೇಸ್ಸನ। ಉದಕೋ ರಾಮಪುತ್ತೋ ಮಂ ಏತದವೋಚ ವಿಹರತಾಯಸ್ಮಾ। ತಾದಿಸೋ ಅಯಂ ಧಮ್ಮೋ ಯತ್ಥ ವಿಞ್ಞೂ ಪುರಿಸೋ ನಚಿರಸ್ಸೇವ ಸಕಂ ಆಚರಿಯಕಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರೇಯ್ಯಾತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ನಚಿರಸ್ಸೇವ ಖಿಪ್ಪಮೇವ ತಂ ಧಮ್ಮಂ ಪರಿಯಾಪುಣಿಂ। ಸೋ ಖೋ ಅಹಂ। ಅಗ್ಗಿವೇಸ್ಸನ। ತಾವತಕೇನೇವ ಓಟ್ಠಪಹತಮತ್ತೇನ ಲಪಿತಲಾಪನಮತ್ತೇನ ಞಾಣವಾದಞ್ಚ ವದಾಮಿ ಥೇರವಾದಞ್ಚ। ಜಾನಾಮಿ ಪಸ್ಸಾಮೀತಿ ಚ ಪಟಿಜಾನಾಮಿ। ಅಹಞ್ಚೇವ ಅಞ್ಞೇ ಚ। ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ನ ಖೋ ರಾಮೋ ಇಮಂ ಧಮ್ಮಂ ಕೇವಲಂ ಸದ್ಧಾಮತ್ತಕೇನ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಾಮೀತಿ ಪವೇದೇಸಿ। ಅದ್ಧಾ ರಾಮೋ ಇಮಂ ಧಮ್ಮಂ ಜಾನಂ ಪಸ್ಸಂ ವಿಹಾಸೀತಿ। ಅಥ ಖ್ವಾಹಂ। ಅಗ್ಗಿವೇಸ್ಸನ। ಯೇನ ಉದಕೋ ರಾಮಪುತ್ತೋ ತೇನುಪಸಙ್ಕಮಿಂ। ಉಪಸಙ್ಕಮಿತ್ವಾ ಉದಕಂ ರಾಮಪುತ್ತಂ ಏತದವೋಚಂ ಕಿತ್ತಾವತಾ ನೋ। ಆವುಸೋ ರಾಮೋ। ಇಮಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಾಮೀತಿ ಪವೇದೇಸೀತಿ॥ ಏವಂ ವುತ್ತೇ। ಅಗ್ಗಿವೇಸ್ಸನ। ಉದಕೋ ರಾಮಪುತ್ತೋ ನೇವಸಞ್ಞಾನಾಸಞ್ಞಾಯತನಂ ಪವೇದೇಸಿ। ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ನ ಖೋ ರಾಮಸ್ಸೇವ ಅಹೋಸಿ ಸದ್ಧಾ। ಮಯ್ಹಂಪತ್ಥಿ ಸದ್ಧಾ। ನ ಖೋ ರಾಮಸ್ಸೇವ ಅಹೋಸಿ ವೀರಿಯಂ। ಮಯ್ಹಂಪತ್ಥಿ ವೀರಿಯಂ। ನ ಖೋ ರಾಮಸ್ಸೇವ ಅಹೋಸಿ ಸತಿ। ಮಯ್ಹಂಪತ್ಥಿ ಸತಿ। ನ ಖೋ ರಾಮಸ್ಸೇವ ಅಹೋಸಿ ಸಮಾಧಿ। ಮಯ್ಹಂಪತ್ಥಿ ಸಮಾಧಿ। ನ ಖೋ ರಾಮಸ್ಸೇವ ಅಹೋಸಿ ಪಞ್ಞಾ। ಮಯ್ಹಂಪತ್ಥಿ ಪಞ್ಞಾ। ಯಂನೂನಾಹಂ ಯಂ ಧಮ್ಮಂ ರಾಮೋ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಾಮೀತಿ ಪವೇದೇಸಿ ತಸ್ಸ ಧಮ್ಮಸ್ಸ ಸಚ್ಛಿಕಿರಿಯಾಯ ಪದಹೇಯ್ಯನ್ತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ನಚಿರಸ್ಸೇವ ಖಿಪ್ಪಮೇವ ತಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹಾಸಿಂ।>
    text <ಅಥ ಖ್ವಾಹಂ। ಅಗ್ಗಿವೇಸ್ಸನ। ಯೇನ ಉದಕೋ ರಾಮಪುತ್ತೋ ತೇನುಪಸಙ್ಕಮಿಂ। ಉಪಸಙ್ಕಮಿತ್ವಾ ಉದಕಂ ರಾಮಪುತ್ತಂ ಏತದವೋಚಂ ಏತ್ತಾವತಾ ನೋ। ಆವುಸೋ। ರಾಮೋ ಇಮಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ಪವೇದೇಸೀತಿ॥ ಏತ್ತಾವತಾ ಖೋ। ಆವುಸೋ। ರಾಮೋ ಇಮಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ಪವೇದೇಸೀತಿ। ಅಹಮ್ಪಿ ಖೋ। ಆವುಸೋ। ಏತ್ತಾವತಾ ಇಮಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಾಮೀತಿ। ಲಾಭಾ ನೋ। ಆವುಸೋ। ಸುಲದ್ಧಂ ನೋ। ಆವುಸೋ। ಯೇ ಮಯಂ ಆಯಸ್ಮನ್ತಂ ತಾದಿಸಂ ಸಬ್ರಹ್ಮಚಾರಿಂ ಪಸ್ಸಾಮ। ಇತಿ ಯಂ ಧಮ್ಮಂ ರಾಮೋ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ಪವೇದೇಸಿ। ತಂ ತ್ವಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಸಿ। ಯಂ ತ್ವಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಸಿ। ತಂ ಧಮ್ಮಂ ರಾಮೋ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ಪವೇದೇಸಿ। ಇತಿ ಯಂ ಧಮ್ಮಂ ರಾಮೋ ಅಭಿಞ್ಞಾಸಿ ತಂ ತ್ವಂ ಧಮ್ಮಂ ಜಾನಾಸಿ। ಯಂ ತ್ವಂ ಧಮ್ಮಂ ಜಾನಾಸಿ ತಂ ಧಮ್ಮಂ ರಾಮೋ ಅಭಿಞ್ಞಾಸಿ। ಇತಿ ಯಾದಿಸೋ ರಾಮೋ ಅಹೋಸಿ ತಾದಿಸೋ ತುವಂ। ಯಾದಿಸೋ ತುವಂ ತಾದಿಸೋ ರಾಮೋ ಅಹೋಸಿ। ಏಹಿ ದಾನಿ। ಆವುಸೋ। ತುವಂ ಇಮಂ ಗಣಂ ಪರಿಹರಾತಿ। ಇತಿ ಖೋ। ಅಗ್ಗಿವೇಸ್ಸನ। ಉದಕೋ ರಾಮಪುತ್ತೋ ಸಬ್ರಹ್ಮಚಾರೀ ಮೇ ಸಮಾನೋ ಆಚರಿಯಟ್ಠಾನೇ ಚ ಮಂ ಠಪೇಸಿ। ಉಳಾರಾಯ ಚ ಮಂ ಪೂಜಾಯ ಪೂಜೇಸಿ। ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ನಾಯಂ ಧಮ್ಮೋ ನಿಬ್ಬಿದಾಯ ನ ವಿರಾಗಾಯ ನ ನಿರೋಧಾಯ ನ ಉಪಸಮಾಯ ನ ಅಭಿಞ್ಞಾಯ ನ ಸಮ್ಬೋಧಾಯ ನ ನಿಬ್ಬಾನಾಯ ಸಂವತ್ತತಿ। ಯಾವದೇವ ನೇವಸಞ್ಞಾನಾಸಞ್ಞಾಯತನೂಪಪತ್ತಿಯಾತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ತಂ ಧಮ್ಮಂ ಅನಲಙ್ಕರಿತ್ವಾ ತಸ್ಮಾ ಧಮ್ಮಾ ನಿಬ್ಬಿಜ್ಜ ಅಪಕ್ಕಮಿಂ।>
    text <೩೭೩>, <ಸೋ ಖೋ ಅಹಂ। ಅಗ್ಗಿವೇಸ್ಸನ। ಕಿಂಕುಸಲಗವೇಸೀ ಅನುತ್ತರಂ ಸನ್ತಿವರಪದಂ ಪರಿಯೇಸಮಾನೋ ಮಗಧೇಸು ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ಉರುವೇಲಾ ಸೇನಾನಿಗಮೋ ತದವಸರಿಂ। ತತ್ಥದ್ದಸಂ ರಮಣೀಯಂ ಭೂಮಿಭಾಗಂ। ಪಾಸಾದಿಕಞ್ಚ ವನಸಣ್ಡಂ। ನದಿಞ್ಚ ಸನ್ದನ್ತಿಂ ಸೇತಕಂ ಸುಪತಿತ್ಥಂ ರಮಣೀಯಂ। ಸಮನ್ತಾ ಚ ಗೋಚರಗಾಮಂ। ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ರಮಣೀಯೋ ವತ। ಭೋ। ಭೂಮಿಭಾಗೋ। ಪಾಸಾದಿಕೋ ಚ ವನಸಣ್ಡೋ। ನದೀ ಚ ಸನ್ದತಿ ಸೇತಕಾ ಸುಪತಿತ್ಥಾ ರಮಣೀಯಾ। ಸಮನ್ತಾ ಚ ಗೋಚರಗಾಮೋ। ಅಲಂ ವತಿದಂ ಕುಲಪುತ್ತಸ್ಸ ಪಧಾನತ್ಥಿಕಸ್ಸ ಪಧಾನಾಯಾತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ತತ್ಥೇವ ನಿಸೀದಿಂ ಅಲಮಿದಂ ಪಧಾನಾಯಾತಿ।>
    text <೩೭೪>, <ಅಪಿಸ್ಸುಮಂ। ಅಗ್ಗಿವೇಸ್ಸನ। ತಿಸ್ಸೋ ಉಪಮಾ ಪಟಿಭಂಸು ಅನಚ್ಛರಿಯಾ ಪುಬ್ಬೇ ಅಸ್ಸುತಪುಬ್ಬಾ। ಸೇಯ್ಯಥಾಪಿ। ಅಗ್ಗಿವೇಸ್ಸನ। ಅಲ್ಲಂ ಕಟ್ಠಂ ಸಸ್ನೇಹಂ ಉದಕೇ ನಿಕ್ಖಿತ್ತಂ। ಅಥ ಪುರಿಸೋ ಆಗಚ್ಛೇಯ್ಯ ಉತ್ತರಾರಣಿಂ ಆದಾಯ ಅಗ್ಗಿಂ ಅಭಿನಿಬ್ಬತ್ತೇಸ್ಸಾಮಿ। ತೇಜೋ ಪಾತುಕರಿಸ್ಸಾಮೀತಿ। ತಂ ಕಿಂ ಮಞ್ಞಸಿ। ಅಗ್ಗಿವೇಸ್ಸನ। ಅಪಿ ನು ಸೋ ಪುರಿಸೋ ಅಮುಂ ಅಲ್ಲಂ ಕಟ್ಠಂ ಸಸ್ನೇಹಂ। ಉದಕೇ ನಿಕ್ಖಿತ್ತಂ। ಉತ್ತರಾರಣಿಂ ಆದಾಯ ಅಭಿಮನ್ಥೇನ್ತೋ ಅಗ್ಗಿಂ ಅಭಿನಿಬ್ಬತ್ತೇಯ್ಯ। ತೇಜೋ ಪಾತುಕರೇಯ್ಯಾತಿ॥ ನೋ ಹಿದಂ। ಭೋ ಗೋತಮ। ತಂ ಕಿಸ್ಸ ಹೇತು॥ ಅದುಞ್ಹಿ। ಭೋ ಗೋತಮ। ಅಲ್ಲಂ ಕಟ್ಠಂ ಸಸ್ನೇಹಂ। ತಞ್ಚ ಪನ ಉದಕೇ ನಿಕ್ಖಿತ್ತಂ। ಯಾವದೇವ ಚ ಪನ ಸೋ ಪುರಿಸೋ ಕಿಲಮಥಸ್ಸ ವಿಘಾತಸ್ಸ ಭಾಗೀ ಅಸ್ಸಾತಿ। ಏವಮೇವ ಖೋ। ಅಗ್ಗಿವೇಸ್ಸನ। ಯೇ ಹಿ ಕೇಚಿ ಸಮಣಾ ವಾ ಬ್ರಾಹ್ಮಣಾ ವಾ ಕಾಯೇನ ಚೇವ ಚಿತ್ತೇನ ಚ ಕಾಮೇಹಿ ಅವೂಪಕಟ್ಠಾ ವಿಹರನ್ತಿ। ಯೋ ಚ ನೇಸಂ ಕಾಮೇಸು ಕಾಮಚ್ಛನ್ದೋ ಕಾಮಸ್ನೇಹೋ ಕಾಮಮುಚ್ಛಾ ಕಾಮಪಿಪಾಸಾ ಕಾಮಪರಿಳಾಹೋ। ಸೋ ಚ ಅಜ್ಝತ್ತಂ ನ ಸುಪ್ಪಹೀನೋ ಹೋತಿ। ನ ಸುಪ್ಪಟಿಪ್ಪಸ್ಸದ್ಧೋ। ಓಪಕ್ಕಮಿಕಾ ಚೇಪಿ ತೇ ಭೋನ್ತೋ ಸಮಣಬ್ರಾಹ್ಮಣಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯನ್ತಿ। ಅಭಬ್ಬಾವ ತೇ ಞಾಣಾಯ ದಸ್ಸನಾಯ ಅನುತ್ತರಾಯ ಸಮ್ಬೋಧಾಯ। ನೋ ಚೇಪಿ ತೇ ಭೋನ್ತೋ ಸಮಣಬ್ರಾಹ್ಮಣಾ ಓಪಕ್ಕಮಿಕಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯನ್ತಿ। ಅಭಬ್ಬಾವ ತೇ ಞಾಣಾಯ ದಸ್ಸನಾಯ ಅನುತ್ತರಾಯ ಸಮ್ಬೋಧಾಯ। ಅಯಂ ಖೋ ಮಂ। ಅಗ್ಗಿವೇಸ್ಸನ। ಪಠಮಾ ಉಪಮಾ ಪಟಿಭಾಸಿ ಅನಚ್ಛರಿಯಾ ಪುಬ್ಬೇ ಅಸ್ಸುತಪುಬ್ಬಾ।>
    text <೩೭೫>, <ಅಪರಾಪಿ ಖೋ ಮಂ। ಅಗ್ಗಿವೇಸ್ಸನ। ದುತಿಯಾ ಉಪಮಾ ಪಟಿಭಾಸಿ ಅನಚ್ಛರಿಯಾ ಪುಬ್ಬೇ ಅಸ್ಸುತಪುಬ್ಬಾ। ಸೇಯ್ಯಥಾಪಿ। ಅಗ್ಗಿವೇಸ್ಸನ। ಅಲ್ಲಂ ಕಟ್ಠಂ ಸಸ್ನೇಹಂ। ಆರಕಾ ಉದಕಾ ಥಲೇ ನಿಕ್ಖಿತ್ತಂ। ಅಥ ಪುರಿಸೋ ಆಗಚ್ಛೇಯ್ಯ ಉತ್ತರಾರಣಿಂ ಆದಾಯ ಅಗ್ಗಿಂ ಅಭಿನಿಬ್ಬತ್ತೇಸ್ಸಾಮಿ। ತೇಜೋ ಪಾತುಕರಿಸ್ಸಾಮೀತಿ। ತಂ ಕಿಂ ಮಞ್ಞಸಿ। ಅಗ್ಗಿವೇಸ್ಸನ। ಅಪಿ ನು ಸೋ ಪುರಿಸೋ ಅಮುಂ ಅಲ್ಲಂ ಕಟ್ಠಂ ಸಸ್ನೇಹಂ। ಆರಕಾ ಉದಕಾ ಥಲೇ ನಿಕ್ಖಿತ್ತಂ। ಉತ್ತರಾರಣಿಂ ಆದಾಯ ಅಭಿಮನ್ಥೇನ್ತೋ ಅಗ್ಗಿಂ ಅಭಿನಿಬ್ಬತ್ತೇಯ್ಯ ತೇಜೋ ಪಾತುಕರೇಯ್ಯಾತಿ॥ ನೋ ಹಿದಂ। ಭೋ ಗೋತಮ। ತಂ ಕಿಸ್ಸ ಹೇತು॥ ಅದುಞ್ಹಿ। ಭೋ ಗೋತಮ। ಅಲ್ಲಂ ಕಟ್ಠಂ ಸಸ್ನೇಹಂ। ಕಿಞ್ಚಾಪಿ ಆರಕಾ ಉದಕಾ ಥಲೇ ನಿಕ್ಖಿತ್ತಂ। ಯಾವದೇವ ಚ ಪನ ಸೋ ಪುರಿಸೋ ಕಿಲಮಥಸ್ಸ ವಿಘಾತಸ್ಸ ಭಾಗೀ ಅಸ್ಸಾತಿ। ಏವಮೇವ ಖೋ। ಅಗ್ಗಿವೇಸ್ಸನ। ಯೇ ಹಿ ಕೇಚಿ ಸಮಣಾ ವಾ ಬ್ರಾಹ್ಮಣಾ ವಾ ಕಾಯೇನ ಚೇವ ಚಿತ್ತೇನ ಚ ಕಾಮೇಹಿ ವೂಪಕಟ್ಠಾ ವಿಹರನ್ತಿ। ಯೋ ಚ ನೇಸಂ ಕಾಮೇಸು ಕಾಮಚ್ಛನ್ದೋ ಕಾಮಸ್ನೇಹೋ ಕಾಮಮುಚ್ಛಾ ಕಾಮಪಿಪಾಸಾ ಕಾಮಪರಿಳಾಹೋ ಸೋ ಚ ಅಜ್ಝತ್ತಂ ನ ಸುಪ್ಪಹೀನೋ ಹೋತಿ। ನ ಸುಪ್ಪಟಿಪ್ಪಸ್ಸದ್ಧೋ। ಓಪಕ್ಕಮಿಕಾ ಚೇಪಿ ತೇ ಭೋನ್ತೋ ಸಮಣಬ್ರಾಹ್ಮಣಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯನ್ತಿ। ಅಭಬ್ಬಾವ ತೇ ಞಾಣಾಯ ದಸ್ಸನಾಯ ಅನುತ್ತರಾಯ ಸಮ್ಬೋಧಾಯ। ನೋ ಚೇಪಿ ತೇ ಭೋನ್ತೋ ಸಮಣಬ್ರಾಹ್ಮಣಾ ಓಪಕ್ಕಮಿಕಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯನ್ತಿ। ಅಭಬ್ಬಾವ ತೇ ಞಾಣಾಯ ದಸ್ಸನಾಯ ಅನುತ್ತರಾಯ ಸಮ್ಬೋಧಾಯ। ಅಯಂ ಖೋ ಮಂ। ಅಗ್ಗಿವೇಸ್ಸನ। ದುತಿಯಾ ಉಪಮಾ ಪಟಿಭಾಸಿ ಅನಚ್ಛರಿಯಾ ಪುಬ್ಬೇ ಅಸ್ಸುತಪುಬ್ಬಾ।>
    text <೩೭೬>, <ಅಪರಾಪಿ ಖೋ ಮಂ। ಅಗ್ಗಿವೇಸ್ಸನ। ತತಿಯಾ ಉಪಮಾ ಪಟಿಭಾಸಿ ಅನಚ್ಛರಿಯಾ ಪುಬ್ಬೇ ಅಸ್ಸುತಪುಬ್ಬಾ। ಸೇಯ್ಯಥಾಪಿ। ಅಗ್ಗಿವೇಸ್ಸನ। ಸುಕ್ಖಂ ಕಟ್ಠಂ ಕೋಳಾಪಂ। ಆರಕಾ ಉದಕಾ ಥಲೇ ನಿಕ್ಖಿತ್ತಂ। ಅಥ ಪುರಿಸೋ ಆಗಚ್ಛೇಯ್ಯ ಉತ್ತರಾರಣಿಂ ಆದಾಯ ಅಗ್ಗಿಂ ಅಭಿನಿಬ್ಬತ್ತೇಸ್ಸಾಮಿ। ತೇಜೋ ಪಾತುಕರಿಸ್ಸಾಮೀತಿ। ತಂ ಕಿಂ ಮಞ್ಞಸಿ। ಅಗ್ಗಿವೇಸ್ಸನ। ಅಪಿ ನು ಸೋ ಪುರಿಸೋ ಅಮುಂ ಸುಕ್ಖಂ ಕಟ್ಠಂ ಕೋಳಾಪಂ। ಆರಕಾ ಉದಕಾ ಥಲೇ ನಿಕ್ಖಿತ್ತಂ। ಉತ್ತರಾರಣಿಂ ಆದಾಯ ಅಭಿಮನ್ಥೇನ್ತೋ ಅಗ್ಗಿಂ ಅಭಿನಿಬ್ಬತ್ತೇಯ್ಯ। ತೇಜೋ ಪಾತುಕರೇಯ್ಯಾತಿ॥ ಏವಂ। ಭೋ ಗೋತಮ। ತಂ ಕಿಸ್ಸ ಹೇತು॥ ಅದುಞ್ಹಿ। ಭೋ ಗೋತಮ। ಸುಕ್ಖಂ ಕಟ್ಠಂ ಕೋಳಾಪಂ। ತಞ್ಚ ಪನ ಆರಕಾ ಉದಕಾ ಥಲೇ ನಿಕ್ಖಿತ್ತನ್ತಿ। ಏವಮೇವ ಖೋ। ಅಗ್ಗಿವೇಸ್ಸನ। ಯೇ ಹಿ ಕೇಚಿ ಸಮಣಾ ವಾ ಬ್ರಾಹ್ಮಣಾ ವಾ ಕಾಯೇನ ಚೇವ ಚಿತ್ತೇನ ಚ ಕಾಮೇಹಿ ವೂಪಕಟ್ಠಾ ವಿಹರನ್ತಿ। ಯೋ ಚ ನೇಸಂ ಕಾಮೇಸು ಕಾಮಚ್ಛನ್ದೋ ಕಾಮಸ್ನೇಹೋ ಕಾಮಮುಚ್ಛಾ ಕಾಮಪಿಪಾಸಾ ಕಾಮಪರಿಳಾಹೋ। ಸೋ ಚ ಅಜ್ಝತ್ತಂ ಸುಪ್ಪಹೀನೋ ಹೋತಿ ಸುಪ್ಪಟಿಪ್ಪಸ್ಸದ್ಧೋ। ಓಪಕ್ಕಮಿಕಾ ಚೇಪಿ ತೇ ಭೋನ್ತೋ ಸಮಣಬ್ರಾಹ್ಮಣಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯನ್ತಿ। ಭಬ್ಬಾವ ತೇ ಞಾಣಾಯ ದಸ್ಸನಾಯ ಅನುತ್ತರಾಯ ಸಮ್ಬೋಧಾಯ। ನೋ ಚೇಪಿ ತೇ ಭೋನ್ತೋ ಸಮಣಬ್ರಾಹ್ಮಣಾ ಓಪಕ್ಕಮಿಕಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯನ್ತಿ। ಭಬ್ಬಾವ ತೇ ಞಾಣಾಯ ದಸ್ಸನಾಯ ಅನುತ್ತರಾಯ ಸಮ್ಬೋಧಾಯ। ಅಯಂ ಖೋ ಮಂ। ಅಗ್ಗಿವೇಸ್ಸನ। ತತಿಯಾ ಉಪಮಾ ಪಟಿಭಾಸಿ ಅನಚ್ಛರಿಯಾ ಪುಬ್ಬೇ ಅಸ್ಸುತಪುಬ್ಬಾ। ಇಮಾ ಖೋ ಮಂ। ಅಗ್ಗಿವೇಸ್ಸನ। ತಿಸ್ಸೋ ಉಪಮಾ ಪಟಿಭಂಸು ಅನಚ್ಛರಿಯಾ ಪುಬ್ಬೇ ಅಸ್ಸುತಪುಬ್ಬಾ।>
    text <೩೭೭>, <ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ಯಂನೂನಾಹಂ ದನ್ತೇಭಿ ದನ್ತಮಾಧಾಯ। ಜಿವ್ಹಾಯ ತಾಲುಂ ಆಹಚ್ಚ। ಚೇತಸಾ ಚಿತ್ತಂ ಅಭಿನಿಗ್ಗಣ್ಹೇಯ್ಯಂ ಅಭಿನಿಪ್ಪೀಳೇಯ್ಯಂ ಅಭಿಸನ್ತಾಪೇಯ್ಯನ್ತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ದನ್ತೇಭಿ ದನ್ತಮಾಧಾಯ। ಜಿವ್ಹಾಯ ತಾಲುಂ ಆಹಚ್ಚ। ಚೇತಸಾ ಚಿತ್ತಂ ಅಭಿನಿಗ್ಗಣ್ಹಾಮಿ ಅಭಿನಿಪ್ಪೀಳೇಮಿ ಅಭಿಸನ್ತಾಪೇಮಿ। ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ದನ್ತೇಭಿ ದನ್ತಮಾಧಾಯ ಜಿವ್ಹಾಯ ತಾಲುಂ ಆಹಚ್ಚ ಚೇತಸಾ ಚಿತ್ತಂ ಅಭಿನಿಗ್ಗಣ್ಹತೋ ಅಭಿನಿಪ್ಪೀಳಯತೋ ಅಭಿಸನ್ತಾಪಯತೋ ಕಚ್ಛೇಹಿ ಸೇದಾ ಮುಚ್ಚನ್ತಿ। ಸೇಯ್ಯಥಾಪಿ। ಅಗ್ಗಿವೇಸ್ಸನ। ಬಲವಾ ಪುರಿಸೋ ದುಬ್ಬಲತರಂ ಪುರಿಸಂ ಸೀಸೇ ವಾ ಗಹೇತ್ವಾ ಖನ್ಧೇ ವಾ ಗಹೇತ್ವಾ ಅಭಿನಿಗ್ಗಣ್ಹೇಯ್ಯ ಅಭಿನಿಪ್ಪೀಳೇಯ್ಯ ಅಭಿಸನ್ತಾಪೇಯ್ಯ। ಏವಮೇವ ಖೋ ಮೇ। ಅಗ್ಗಿವೇಸ್ಸನ। ದನ್ತೇಭಿ ದನ್ತಮಾಧಾಯ। ಜಿವ್ಹಾಯ ತಾಲುಂ ಆಹಚ್ಚ। ಚೇತಸಾ ಚಿತ್ತಂ ಅಭಿನಿಗ್ಗಣ್ಹತೋ ಅಭಿನಿಪ್ಪೀಳಯತೋ ಅಭಿಸನ್ತಾಪಯತೋ ಕಚ್ಛೇಹಿ ಸೇದಾ ಮುಚ್ಚನ್ತಿ। ಆರದ್ಧಂ ಖೋ ಪನ ಮೇ। ಅಗ್ಗಿವೇಸ್ಸನ। ವೀರಿಯಂ ಹೋತಿ ಅಸಲ್ಲೀನಂ। ಉಪಟ್ಠಿತಾ ಸತಿ ಅಸಮ್ಮುಟ್ಠಾ। ಸಾರದ್ಧೋ ಚ ಪನ ಮೇ ಕಾಯೋ ಹೋತಿ ಅಪ್ಪಟಿಪ್ಪಸ್ಸದ್ಧೋ ತೇನೇವ ದುಕ್ಖಪ್ಪಧಾನೇನ ಪಧಾನಾಭಿತುನ್ನಸ್ಸ ಸತೋ। ಏವರೂಪಾಪಿ ಖೋ ಮೇ। ಅಗ್ಗಿವೇಸ್ಸನ। ಉಪ್ಪನ್ನಾ ದುಕ್ಖಾ ವೇದನಾ ಚಿತ್ತಂ ನ ಪರಿಯಾದಾಯ ತಿಟ್ಠತಿ।>
    text <೩೭೮>, <ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ಯಂನೂನಾಹಂ ಅಪ್ಪಾಣಕಂಯೇವ ಝಾನಂ ಝಾಯೇಯ್ಯನ್ತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ಮುಖತೋ ಚ ನಾಸತೋ ಚ ಅಸ್ಸಾಸಪಸ್ಸಾಸೇ ಉಪರುನ್ಧಿಂ। ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಮುಖತೋ ಚ ನಾಸತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಕಣ್ಣಸೋತೇಹಿ ವಾತಾನಂ ನಿಕ್ಖಮನ್ತಾನಂ ಅಧಿಮತ್ತೋ ಸದ್ದೋ ಹೋತಿ। ಸೇಯ್ಯಥಾಪಿ ನಾಮ ಕಮ್ಮಾರಗಗ್ಗರಿಯಾ ಧಮಮಾನಾಯ ಅಧಿಮತ್ತೋ ಸದ್ದೋ ಹೋತಿ। ಏವಮೇವ ಖೋ ಮೇ। ಅಗ್ಗಿವೇಸ್ಸನ। ಮುಖತೋ ಚ ನಾಸತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಕಣ್ಣಸೋತೇಹಿ ವಾತಾನಂ ನಿಕ್ಖಮನ್ತಾನಂ ಅಧಿಮತ್ತೋ ಸದ್ದೋ ಹೋತಿ। ಆರದ್ಧಂ ಖೋ ಪನ ಮೇ। ಅಗ್ಗಿವೇಸ್ಸನ। ವೀರಿಯಂ ಹೋತಿ ಅಸಲ್ಲೀನಂ ಉಪಟ್ಠಿತಾ ಸತಿ ಅಸಮ್ಮುಟ್ಠಾ। ಸಾರದ್ಧೋ ಚ ಪನ ಮೇ ಕಾಯೋ ಹೋತಿ ಅಪ್ಪಟಿಪ್ಪಸ್ಸದ್ಧೋ ತೇನೇವ ದುಕ್ಖಪ್ಪಧಾನೇನ ಪಧಾನಾಭಿತುನ್ನಸ್ಸ ಸತೋ। ಏವರೂಪಾಪಿ ಖೋ ಮೇ। ಅಗ್ಗಿವೇಸ್ಸನ। ಉಪ್ಪನ್ನಾ ದುಕ್ಖಾ ವೇದನಾ ಚಿತ್ತಂ ನ ಪರಿಯಾದಾಯ ತಿಟ್ಠತಿ।>
    text <ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ಯಂನೂನಾಹಂ ಅಪ್ಪಾಣಕಂಯೇವ ಝಾನಂ ಝಾಯೇಯ್ಯನ್ತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇ ಉಪರುನ್ಧಿಂ। ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಅಧಿಮತ್ತಾ ವಾತಾ ಮುದ್ಧನಿ ಊಹನನ್ತಿ। ಸೇಯ್ಯಥಾಪಿ। ಅಗ್ಗಿವೇಸ್ಸನ। ಬಲವಾ ಪುರಿಸೋ ತಿಣ್ಹೇನ ಸಿಖರೇನ ಮುದ್ಧನಿ ಅಭಿಮತ್ಥೇಯ್ಯ। ಏವಮೇವ ಖೋ ಮೇ। ಅಗ್ಗಿವೇಸ್ಸನ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಅಧಿಮತ್ತಾ ವಾತಾ ಮುದ್ಧನಿ ಊಹನನ್ತಿ। ಆರದ್ಧಂ ಖೋ ಪನ ಮೇ। ಅಗ್ಗಿವೇಸ್ಸನ। ವೀರಿಯಂ ಹೋತಿ ಅಸಲ್ಲೀನಂ ಉಪಟ್ಠಿತಾ ಸತಿ ಅಸಮ್ಮುಟ್ಠಾ। ಸಾರದ್ಧೋ ಚ ಪನ ಮೇ ಕಾಯೋ ಹೋತಿ ಅಪ್ಪಟಿಪ್ಪಸ್ಸದ್ಧೋ ತೇನೇವ ದುಕ್ಖಪ್ಪಧಾನೇನ ಪಧಾನಾಭಿತುನ್ನಸ್ಸ ಸತೋ। ಏವರೂಪಾಪಿ ಖೋ ಮೇ। ಅಗ್ಗಿವೇಸ್ಸನ। ಉಪ್ಪನ್ನಾ ದುಕ್ಖಾ ವೇದನಾ ಚಿತ್ತಂ ನ ಪರಿಯಾದಾಯ ತಿಟ್ಠತಿ।>
    text <ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ಯಂನೂನಾಹಂ ಅಪ್ಪಾಣಕಂಯೇವ ಝಾನಂ ಝಾಯೇಯ್ಯನ್ತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇ ಉಪರುನ್ಧಿಂ। ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಅಧಿಮತ್ತಾ ಸೀಸೇ ಸೀಸವೇದನಾ ಹೋನ್ತಿ। ಸೇಯ್ಯಥಾಪಿ। ಅಗ್ಗಿವೇಸ್ಸನ। ಬಲವಾ ಪುರಿಸೋ ದಳ್ಹೇನ ವರತ್ತಕ್ಖಣ್ಡೇನ ಸೀಸೇ ಸೀಸವೇಠಂ ದದೇಯ್ಯ। ಏವಮೇವ ಖೋ ಮೇ। ಅಗ್ಗಿವೇಸ್ಸನ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಅಧಿಮತ್ತಾ ಸೀಸೇ ಸೀಸವೇದನಾ ಹೋನ್ತಿ। ಆರದ್ಧಂ ಖೋ ಪನ ಮೇ। ಅಗ್ಗಿವೇಸ್ಸನ। ವೀರಿಯಂ ಹೋತಿ ಅಸಲ್ಲೀನಂ ಉಪಟ್ಠಿತಾ ಸತಿ ಅಸಮ್ಮುಟ್ಠಾ। ಸಾರದ್ಧೋ ಚ ಪನ ಮೇ ಕಾಯೋ ಹೋತಿ ಅಪ್ಪಟಿಪ್ಪಸ್ಸದ್ಧೋ ತೇನೇವ ದುಕ್ಖಪ್ಪಧಾನೇನ ಪಧಾನಾಭಿತುನ್ನಸ್ಸ ಸತೋ। ಏವರೂಪಾಪಿ ಖೋ ಮೇ। ಅಗ್ಗಿವೇಸ್ಸನ। ಉಪ್ಪನ್ನಾ ದುಕ್ಖಾ ವೇದನಾ ಚಿತ್ತಂ ನ ಪರಿಯಾದಾಯ ತಿಟ್ಠತಿ।>
    text <ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ಯಂನೂನಾಹಂ ಅಪ್ಪಾಣಕಂಯೇವ ಝಾನಂ ಝಾಯೇಯ್ಯನ್ತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇ ಉಪರುನ್ಧಿಂ। ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಅಧಿಮತ್ತಾ ವಾತಾ ಕುಚ್ಛಿಂ ಪರಿಕನ್ತನ್ತಿ। ಸೇಯ್ಯಥಾಪಿ। ಅಗ್ಗಿವೇಸ್ಸನ। ದಕ್ಖೋ ಗೋಘಾತಕೋ ವಾ ಗೋಘಾತಕನ್ತೇವಾಸೀ ವಾ ತಿಣ್ಹೇನ ಗೋವಿಕನ್ತನೇನ ಕುಚ್ಛಿಂ ಪರಿಕನ್ತೇಯ್ಯ। ಏವಮೇವ ಖೋ ಮೇ। ಅಗ್ಗಿವೇಸ್ಸನ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಅಧಿಮತ್ತಾ ವಾತಾ ಕುಚ್ಛಿಂ ಪರಿಕನ್ತನ್ತಿ। ಆರದ್ಧಂ ಖೋ ಪನ ಮೇ। ಅಗ್ಗಿವೇಸ್ಸನ। ವೀರಿಯಂ ಹೋತಿ ಅಸಲ್ಲೀನಂ ಉಪಟ್ಠಿತಾ ಸತಿ ಅಸಮ್ಮುಟ್ಠಾ। ಸಾರದ್ಧೋ ಚ ಪನ ಮೇ ಕಾಯೋ ಹೋತಿ ಅಪ್ಪಟಿಪ್ಪಸ್ಸದ್ಧೋ ತೇನೇವ ದುಕ್ಖಪ್ಪಧಾನೇನ ಪಧಾನಾಭಿತುನ್ನಸ್ಸ ಸತೋ। ಏವರೂಪಾಪಿ ಖೋ ಮೇ। ಅಗ್ಗಿವೇಸ್ಸನ। ಉಪ್ಪನ್ನಾ ದುಕ್ಖಾ ವೇದನಾ ಚಿತ್ತಂ ನ ಪರಿಯಾದಾಯ ತಿಟ್ಠತಿ।>
    text <ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ಯಂನೂನಾಹಂ ಅಪ್ಪಾಣಕಂಯೇವ ಝಾನಂ ಝಾಯೇಯ್ಯನ್ತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇ ಉಪರುನ್ಧಿಂ। ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಅಧಿಮತ್ತೋ ಕಾಯಸ್ಮಿಂ ಡಾಹೋ ಹೋತಿ। ಸೇಯ್ಯಥಾಪಿ। ಅಗ್ಗಿವೇಸ್ಸನ। ದ್ವೇ ಬಲವನ್ತೋ ಪುರಿಸಾ ದುಬ್ಬಲತರಂ ಪುರಿಸಂ ನಾನಾಬಾಹಾಸು ಗಹೇತ್ವಾ ಅಙ್ಗಾರಕಾಸುಯಾ ಸನ್ತಾಪೇಯ್ಯುಂ ಸಮ್ಪರಿತಾಪೇಯ್ಯುಂ। ಏವಮೇವ ಖೋ ಮೇ। ಅಗ್ಗಿವೇಸ್ಸನ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಅಧಿಮತ್ತೋ ಕಾಯಸ್ಮಿಂ ಡಾಹೋ ಹೋತಿ। ಆರದ್ಧಂ ಖೋ ಪನ ಮೇ। ಅಗ್ಗಿವೇಸ್ಸನ। ವೀರಿಯಂ ಹೋತಿ ಅಸಲ್ಲೀನಂ ಉಪಟ್ಠಿತಾ ಸತಿ ಅಸಮ್ಮುಟ್ಠಾ। ಸಾರದ್ಧೋ ಚ ಪನ ಮೇ ಕಾಯೋ ಹೋತಿ ಅಪ್ಪಟಿಪ್ಪಸ್ಸದ್ಧೋ ತೇನೇವ ದುಕ್ಖಪ್ಪಧಾನೇನ ಪಧಾನಾಭಿತುನ್ನಸ್ಸ ಸತೋ। ಏವರೂಪಾಪಿ ಖೋ ಮೇ। ಅಗ್ಗಿವೇಸ್ಸನ। ಉಪ್ಪನ್ನಾ ದುಕ್ಖಾ ವೇದನಾ ಚಿತ್ತಂ ನ ಪರಿಯಾದಾಯ ತಿಟ್ಠತಿ। ಅಪಿಸ್ಸು ಮಂ। ಅಗ್ಗಿವೇಸ್ಸನ। ದೇವತಾ ದಿಸ್ವಾ ಏವಮಾಹಂಸು ಕಾಲಙ್ಕತೋ ಸಮಣೋ ಗೋತಮೋತಿ। ಏಕಚ್ಚಾ ದೇವತಾ ಏವಮಾಹಂಸು ನ ಕಾಲಙ್ಕತೋ ಸಮಣೋ ಗೋತಮೋ। ಅಪಿ ಚ ಕಾಲಙ್ಕರೋತೀತಿ। ಏಕಚ್ಚಾ ದೇವತಾ ಏವಮಾಹಂಸು ನ ಕಾಲಙ್ಕತೋ ಸಮಣೋ ಗೋತಮೋ। ನಪಿ ಕಾಲಙ್ಕರೋತಿ। ಅರಹಂ ಸಮಣೋ ಗೋತಮೋ। ವಿಹಾರೋತ್ವೇವ ಸೋ ಅರಹತೋ ಏವರೂಪೋ ಹೋತೀತಿ।>
    text <೩೭೯>, <ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ಯಂನೂನಾಹಂ ಸಬ್ಬಸೋ ಆಹಾರುಪಚ್ಛೇದಾಯ ಪಟಿಪಜ್ಜೇಯ್ಯನ್ತಿ। ಅಥ ಖೋ ಮಂ। ಅಗ್ಗಿವೇಸ್ಸನ। ದೇವತಾ ಉಪಸಙ್ಕಮಿತ್ವಾ ಏತದವೋಚುಂ ಮಾ ಖೋ ತ್ವಂ। ಮಾರಿಸ। ಸಬ್ಬಸೋ ಆಹಾರುಪಚ್ಛೇದಾಯ ಪಟಿಪಜ್ಜಿ। ಸಚೇ ಖೋ ತ್ವಂ। ಮಾರಿಸ। ಸಬ್ಬಸೋ ಆಹಾರುಪಚ್ಛೇದಾಯ ಪಟಿಪಜ್ಜಿಸ್ಸಸಿ। ತಸ್ಸ ತೇ ಮಯಂ ದಿಬ್ಬಂ ಓಜಂ ಲೋಮಕೂಪೇಹಿ ಅಜ್ಝೋಹಾರೇಸ್ಸಾಮ। ತಾಯ ತ್ವಂ ಯಾಪೇಸ್ಸಸೀತಿ। ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ಅಹಞ್ಚೇವ ಖೋ ಪನ ಸಬ್ಬಸೋ ಅಜಜ್ಜಿತಂ ಪಟಿಜಾನೇಯ್ಯಂ। ಇಮಾ ಚ ಮೇ ದೇವತಾ ದಿಬ್ಬಂ ಓಜಂ ಲೋಮಕೂಪೇಹಿ ಅಜ್ಝೋಹಾರೇಯ್ಯುಂ। ತಾಯ ಚಾಹಂ ಯಾಪೇಯ್ಯಂ। ತಂ ಮಮಸ್ಸ ಮುಸಾತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ತಾ ದೇವತಾ ಪಚ್ಚಾಚಿಕ್ಖಾಮಿ। ಹಲನ್ತಿ ವದಾಮಿ।>
    text <೩೮೦>, <ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ಯಂನೂನಾಹಂ ಥೋಕಂ ಥೋಕಂ ಆಹಾರಂ ಆಹಾರೇಯ್ಯಂ। ಪಸತಂ ಪಸತಂ। ಯದಿ ವಾ ಮುಗ್ಗಯೂಸಂ। ಯದಿ ವಾ ಕುಲತ್ಥಯೂಸಂ। ಯದಿ ವಾ ಕಳಾಯಯೂಸಂ। ಯದಿ ವಾ ಹರೇಣುಕಯೂಸನ್ತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ಥೋಕಂ ಥೋಕಂ ಆಹಾರಂ ಆಹಾರೇಸಿಂ। ಪಸತಂ ಪಸತಂ। ಯದಿ ವಾ ಮುಗ್ಗಯೂಸಂ। ಯದಿ ವಾ ಕುಲತ್ಥಯೂಸಂ। ಯದಿ ವಾ ಕಳಾಯಯೂಸಂ। ಯದಿ ವಾ ಹರೇಣುಕಯೂಸಂ। ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಥೋಕಂ ಥೋಕಂ ಆಹಾರಂ ಆಹಾರಯತೋ। ಪಸತಂ ಪಸತಂ। ಯದಿ ವಾ ಮುಗ್ಗಯೂಸಂ। ಯದಿ ವಾ ಕುಲತ್ಥಯೂಸಂ। ಯದಿ ವಾ ಕಳಾಯಯೂಸಂ। ಯದಿ ವಾ ಹರೇಣುಕಯೂಸಂ। ಅಧಿಮತ್ತಕಸಿಮಾನಂ ಪತ್ತೋ ಕಾಯೋ ಹೋತಿ। ಸೇಯ್ಯಥಾಪಿ ನಾಮ ಆಸೀತಿಕಪಬ್ಬಾನಿ ವಾ ಕಾಳಪಬ್ಬಾನಿ ವಾ। ಏವಮೇವಸ್ಸು ಮೇ ಅಙ್ಗಪಚ್ಚಙ್ಗಾನಿ ಭವನ್ತಿ ತಾಯೇವಪ್ಪಾಹಾರತಾಯ। ಸೇಯ್ಯಥಾಪಿ ನಾಮ ಓಟ್ಠಪದಂ। ಏವಮೇವಸ್ಸು ಮೇ ಆನಿಸದಂ ಹೋತಿ ತಾಯೇವಪ್ಪಾಹಾರತಾಯ। ಸೇಯ್ಯಥಾಪಿ ನಾಮ ವಟ್ಟನಾವಳೀ। ಏವಮೇವಸ್ಸು ಮೇ ಪಿಟ್ಠಿಕಣ್ಟಕೋ ಉಣ್ಣತಾವನತೋ ಹೋತಿ ತಾಯೇವಪ್ಪಾಹಾರತಾಯ। ಸೇಯ್ಯಥಾಪಿ ನಾಮ ಜರಸಾಲಾಯ ಗೋಪಾಣಸಿಯೋ ಓಲುಗ್ಗವಿಲುಗ್ಗಾ ಭವನ್ತಿ। ಏವಮೇವಸ್ಸು ಮೇ ಫಾಸುಳಿಯೋ ಓಲುಗ್ಗವಿಲುಗ್ಗಾ ಭವನ್ತಿ ತಾಯೇವಪ್ಪಾಹಾರತಾಯ। ಸೇಯ್ಯಥಾಪಿ ನಾಮ ಗಮ್ಭೀರೇ ಉದಪಾನೇ ಉದಕತಾರಕಾ ಗಮ್ಭೀರಗತಾ ಓಕ್ಖಾಯಿಕಾ ದಿಸ್ಸನ್ತಿ। ಏವಮೇವಸ್ಸು ಮೇ ಅಕ್ಖಿಕೂಪೇಸು ಅಕ್ಖಿತಾರಕಾ ಗಮ್ಭೀರಗತಾ ಓಕ್ಖಾಯಿಕಾ ದಿಸ್ಸನ್ತಿ ತಾಯೇವಪ್ಪಾಹಾರತಾಯ। ಸೇಯ್ಯಥಾಪಿ ನಾಮ ತಿತ್ತಕಾಲಾಬು ಆಮಕಚ್ಛಿನ್ನೋ ವಾತಾತಪೇನ ಸಂಫುಟಿತೋ ಹೋತಿ ಸಮ್ಮಿಲಾತೋ। ಏವಮೇವಸ್ಸು ಮೇ ಸೀಸಚ್ಛವಿ ಸಂಫುಟಿತಾ ಹೋತಿ ಸಮ್ಮಿಲಾತಾ ತಾಯೇವಪ್ಪಾಹಾರತಾಯ।>
    text <ಸೋ ಖೋ ಅಹಂ। ಅಗ್ಗಿವೇಸ್ಸನ। ಉದರಚ್ಛವಿಂ ಪರಿಮಸಿಸ್ಸಾಮೀತಿ ಪಿಟ್ಠಿಕಣ್ಟಕಂಯೇವ ಪರಿಗ್ಗಣ್ಹಾಮಿ। ಪಿಟ್ಠಿಕಣ್ಟಕಂ ಪರಿಮಸಿಸ್ಸಾಮೀತಿ ಉದರಚ್ಛವಿಂಯೇವ ಪರಿಗ್ಗಣ್ಹಾಮಿ। ಯಾವಸ್ಸು ಮೇ। ಅಗ್ಗಿವೇಸ್ಸನ। ಉದರಚ್ಛವಿ ಪಿಟ್ಠಿಕಣ್ಟಕಂ ಅಲ್ಲೀನಾ ಹೋತಿ ತಾಯೇವಪ್ಪಾಹಾರತಾಯ। ಸೋ ಖೋ ಅಹಂ। ಅಗ್ಗಿವೇಸ್ಸನ। ವಚ್ಚಂ ವಾ ಮುತ್ತಂ ವಾ ಕರಿಸ್ಸಾಮೀತಿ ತತ್ಥೇವ ಅವಕುಜ್ಜೋ ಪಪತಾಮಿ ತಾಯೇವಪ್ಪಾಹಾರತಾಯ। ಸೋ ಖೋ ಅಹಂ। ಅಗ್ಗಿವೇಸ್ಸನ। ಇಮಮೇವ ಕಾಯಂ ಅಸ್ಸಾಸೇನ್ತೋ ಪಾಣಿನಾ ಗತ್ತಾನಿ ಅನುಮಜ್ಜಾಮಿ। ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಪಾಣಿನಾ ಗತ್ತಾನಿ ಅನುಮಜ್ಜತೋ ಪೂತಿಮೂಲಾನಿ ಲೋಮಾನಿ ಕಾಯಸ್ಮಾ ಪಪತನ್ತಿ ತಾಯೇವಪ್ಪಾಹಾರತಾಯ। ಅಪಿಸ್ಸು ಮಂ। ಅಗ್ಗಿವೇಸ್ಸನ। ಮನುಸ್ಸಾ ದಿಸ್ವಾ ಏವಮಾಹಂಸು ಕಾಳೋ ಸಮಣೋ ಗೋತಮೋತಿ। ಏಕಚ್ಚೇ ಮನುಸ್ಸಾ ಏವಮಾಹಂಸು ನ ಕಾಳೋ ಸಮಣೋ ಗೋತಮೋ। ಸಾಮೋ ಸಮಣೋ ಗೋತಮೋತಿ। ಏಕಚ್ಚೇ ಮನುಸ್ಸಾ ಏವಮಾಹಂಸು ನ ಕಾಳೋ ಸಮಣೋ ಗೋತಮೋ। ನಪಿ ಸಾಮೋ। ಮಙ್ಗುರಚ್ಛವಿ ಸಮಣೋ ಗೋತಮೋತಿ। ಯಾವಸ್ಸು ಮೇ। ಅಗ್ಗಿವೇಸ್ಸನ। ತಾವ ಪರಿಸುದ್ಧೋ ಛವಿವಣ್ಣೋ ಪರಿಯೋದಾತೋ ಉಪಹತೋ ಹೋತಿ ತಾಯೇವಪ್ಪಾಹಾರತಾಯ।>
    text <೩೮೧>, <ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ಯೇ ಖೋ ಕೇಚಿ ಅತೀತಮದ್ಧಾನಂ ಸಮಣಾ ವಾ ಬ್ರಾಹ್ಮಣಾ ವಾ ಓಪಕ್ಕಮಿಕಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯಿಂಸು। ಏತಾವಪರಮಂ। ನಯಿತೋ ಭಿಯ್ಯೋ। ಯೇಪಿ ಹಿ ಕೇಚಿ ಅನಾಗತಮದ್ಧಾನಂ ಸಮಣಾ ವಾ ಬ್ರಾಹ್ಮಣಾ ವಾ ಓಪಕ್ಕಮಿಕಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯಿಸ್ಸನ್ತಿ। ಏತಾವಪರಮಂ। ನಯಿತೋ ಭಿಯ್ಯೋ। ಯೇಪಿ ಹಿ ಕೇಚಿ ಏತರಹಿ ಸಮಣಾ ವಾ ಬ್ರಾಹ್ಮಣಾ ವಾ ಓಪಕ್ಕಮಿಕಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯನ್ತಿ। ಏತಾವಪರಮಂ। ನಯಿತೋ ಭಿಯ್ಯೋ। ನ ಖೋ ಪನಾಹಂ ಇಮಾಯ ಕಟುಕಾಯ ದುಕ್ಕರಕಾರಿಕಾಯ ಅಧಿಗಚ್ಛಾಮಿ ಉತ್ತರಿ ಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸಂ। ಸಿಯಾ ನು ಖೋ ಅಞ್ಞೋ ಮಗ್ಗೋ ಬೋಧಾಯಾತಿ॥ ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ಅಭಿಜಾನಾಮಿ ಖೋ ಪನಾಹಂ ಪಿತು ಸಕ್ಕಸ್ಸ ಕಮ್ಮನ್ತೇ ಸೀತಾಯ ಜಮ್ಬುಚ್ಛಾಯಾಯ ನಿಸಿನ್ನೋ ವಿವಿಚ್ಚೇವ ಕಾಮೇಹಿ ವಿವಿಚ್ಚ ಅಕುಸಲೇಹಿ ಧಮ್ಮೇಹಿ ಸವಿತಕ್ಕಂ ಸವಿಚಾರಂ ವಿವೇಕಜಂ ಪೀತಿಸುಖಂ ಪಠಮಂ ಝಾನಂ ಉಪಸಮ್ಪಜ್ಜ ವಿಹರಿತಾ। ಸಿಯಾ ನು ಖೋ ಏಸೋ ಮಗ್ಗೋ ಬೋಧಾಯಾತಿ॥ ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಸತಾನುಸಾರಿ ವಿಞ್ಞಾಣಂ ಅಹೋಸಿ ಏಸೇವ ಮಗ್ಗೋ ಬೋಧಾಯಾತಿ। ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ಕಿಂ ನು ಖೋ ಅಹಂ ತಸ್ಸ ಸುಖಸ್ಸ ಭಾಯಾಮಿ। ಯಂ ತಂ ಸುಖಂ ಅಞ್ಞತ್ರೇವ ಕಾಮೇಹಿ ಅಞ್ಞತ್ರ ಅಕುಸಲೇಹಿ ಧಮ್ಮೇಹೀತಿ॥ ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ನ ಖೋ ಅಹಂ ತಸ್ಸ ಸುಖಸ್ಸ ಭಾಯಾಮಿ। ಯಂ ತಂ ಸುಖಂ ಅಞ್ಞತ್ರೇವ ಕಾಮೇಹಿ ಅಞ್ಞತ್ರ ಅಕುಸಲೇಹಿ ಧಮ್ಮೇಹೀತಿ।>
    text <೩೮೨>, <ತಸ್ಸ ಮಯ್ಹಂ। ಅಗ್ಗಿವೇಸ್ಸನ। ಏತದಹೋಸಿ ನ ಖೋ ತಂ ಸುಕರಂ ಸುಖಂ ಅಧಿಗನ್ತುಂ ಏವಂ ಅಧಿಮತ್ತಕಸಿಮಾನಂ ಪತ್ತಕಾಯೇನ। ಯಂನೂನಾಹಂ ಓಳಾರಿಕಂ ಆಹಾರಂ ಆಹಾರೇಯ್ಯಂ ಓದನಕುಮ್ಮಾಸನ್ತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ಓಳಾರಿಕಂ ಆಹಾರಂ ಆಹಾರೇಸಿಂ ಓದನಕುಮ್ಮಾಸಂ। ತೇನ ಖೋ ಪನ ಮಂ। ಅಗ್ಗಿವೇಸ್ಸನ। ಸಮಯೇನ ಪಞ್ಚ ಭಿಕ್ಖೂ ಪಚ್ಚುಪಟ್ಠಿತಾ ಹೋನ್ತಿ ಯಂ ಖೋ ಸಮಣೋ ಗೋತಮೋ ಧಮ್ಮಂ ಅಧಿಗಮಿಸ್ಸತಿ। ತಂ ನೋ ಆರೋಚೇಸ್ಸತೀತಿ। ಯತೋ ಖೋ ಅಹಂ। ಅಗ್ಗಿವೇಸ್ಸನ। ಓಳಾರಿಕಂ ಆಹಾರಂ ಆಹಾರೇಸಿಂ ಓದನಕುಮ್ಮಾಸಂ। ಅಥ ಮೇ ತೇ ಪಞ್ಚ ಭಿಕ್ಖೂ ನಿಬ್ಬಿಜ್ಜ ಪಕ್ಕಮಿಂಸು ಬಾಹುಲ್ಲಿಕೋ ಸಮಣೋ ಗೋತಮೋ। ಪಧಾನವಿಬ್ಭನ್ತೋ। ಆವತ್ತೋ ಬಾಹುಲ್ಲಾಯಾತಿ।>
    text <೩೮೩>, <ಸೋ ಖೋ ಅಹಂ। ಅಗ್ಗಿವೇಸ್ಸನ। ಓಳಾರಿಕಂ ಆಹಾರಂ ಆಹಾರೇತ್ವಾ। ಬಲಂ ಗಹೇತ್ವಾ। ವಿವಿಚ್ಚೇವ ಕಾಮೇಹಿ ವಿವಿಚ್ಚ ಅಕುಸಲೇಹಿ ಧಮ್ಮೇಹಿ ಸವಿತಕ್ಕಂ ಸವಿಚಾರಂ ವಿವೇಕಜಂ ಪೀತಿಸುಖಂ ಪಠಮಂ ಝಾನಂ ಉಪಸಮ್ಪಜ್ಜ ವಿಹಾಸಿಂ। ಏವರೂಪಾಪಿ ಖೋ ಮೇ। ಅಗ್ಗಿವೇಸ್ಸನ। ಉಪ್ಪನ್ನಾ ಸುಖಾ ವೇದನಾ ಚಿತ್ತಂ ನ ಪರಿಯಾದಾಯ ತಿಟ್ಠತಿ। ವಿತಕ್ಕವಿಚಾರಾನಂ ವೂಪಸಮಾ ಅಜ್ಝತ್ತಂ ಸಮ್ಪಸಾದನಂ ಚೇತಸೋ ಏಕೋದಿಭಾವಂ ಅವಿತಕ್ಕಂ ಅವಿಚಾರಂ ಸಮಾಧಿಜಂ ಪೀತಿಸುಖಂ ದುತಿಯಂ ಝಾನಂ ಉಪಸಮ್ಪಜ್ಜ ವಿಹಾಸಿಂ। ಏವರೂಪಾಪಿ ಖೋ ಮೇ। ಅಗ್ಗಿವೇಸ್ಸನ। ಉಪ್ಪನ್ನಾ ಸುಖಾ ವೇದನಾ ಚಿತ್ತಂ ನ ಪರಿಯಾದಾಯ ತಿಟ್ಠತಿ। ಪೀತಿಯಾ ಚ ವಿರಾಗಾ ಉಪೇಕ್ಖಕೋ ಚ ವಿಹಾಸಿಂ। ಸತೋ ಚ ಸಮ್ಪಜಾನೋ। ಸುಖಞ್ಚ ಕಾಯೇನ ಪಟಿಸಂವೇದೇಸಿಂ ಯಂ ತಂ ಅರಿಯಾ ಆಚಿಕ್ಖನ್ತಿ ಉಪೇಕ್ಖಕೋ ಸತಿಮಾ ಸುಖವಿಹಾರೀತಿ ತತಿಯಂ ಝಾನಂ ಉಪಸಮ್ಪಜ್ಜ ವಿಹಾಸಿಂ। ಏವರೂಪಾಪಿ ಖೋ ಮೇ। ಅಗ್ಗಿವೇಸ್ಸನ। ಉಪ್ಪನ್ನಾ ಸುಖಾ ವೇದನಾ ಚಿತ್ತಂ ನ ಪರಿಯಾದಾಯ ತಿಟ್ಠತಿ। ಸುಖಸ್ಸ ಚ ಪಹಾನಾ ದುಕ್ಖಸ್ಸ ಚ ಪಹಾನಾ। ಪುಬ್ಬೇವ ಸೋಮನಸ್ಸದೋಮನಸ್ಸಾನಂ ಅತ್ಥಙ್ಗಮಾ। ಅದುಕ್ಖಮಸುಖಂ ಉಪೇಕ್ಖಾಸತಿಪಾರಿಸುದ್ಧಿಂ ಚತುತ್ಥಂ ಝಾನಂ ಉಪಸಮ್ಪಜ್ಜ ವಿಹಾಸಿಂ। ಏವರೂಪಾಪಿ ಖೋ ಮೇ। ಅಗ್ಗಿವೇಸ್ಸನ। ಉಪ್ಪನ್ನಾ ಸುಖಾ ವೇದನಾ ಚಿತ್ತಂ ನ ಪರಿಯಾದಾಯ ತಿಟ್ಠತಿ।>
    text <೩೮೪>, <ಸೋ ಏವಂ ಸಮಾಹಿತೇ ಚಿತ್ತೇ ಪರಿಸುದ್ಧೇ ಪರಿಯೋದಾತೇ ಅನಙ್ಗಣೇ ವಿಗತೂಪಕ್ಕಿಲೇಸೇ ಮುದುಭೂತೇ ಕಮ್ಮನಿಯೇ ಠಿತೇ ಆನೇಞ್ಜಪ್ಪತ್ತೇ ಪುಬ್ಬೇನಿವಾಸಾನುಸ್ಸತಿಞಾಣಾಯ ಚಿತ್ತಂ ಅಭಿನಿನ್ನಾಮೇಸಿಂ। ಸೋ ಅನೇಕವಿಹಿತಂ ಪುಬ್ಬೇನಿವಾಸಂ ಅನುಸ್ಸರಾಮಿ। ಸೇಯ್ಯಥಿದಂ ಏಕಮ್ಪಿ ಜಾತಿಂ…ಪೇ॰… ಇತಿ ಸಾಕಾರಂ ಸಉದ್ದೇಸಂ ಅನೇಕವಿಹಿತಂ ಪುಬ್ಬೇನಿವಾಸಂ ಅನುಸ್ಸರಾಮಿ। ಅಯಂ ಖೋ ಮೇ। ಅಗ್ಗಿವೇಸ್ಸನ। ರತ್ತಿಯಾ ಪಠಮೇ ಯಾಮೇ ಪಠಮಾ ವಿಜ್ಜಾ ಅಧಿಗತಾ। ಅವಿಜ್ಜಾ ವಿಹತಾ। ವಿಜ್ಜಾ ಉಪ್ಪನ್ನಾ। ತಮೋ ವಿಹತೋ। ಆಲೋಕೋ ಉಪ್ಪನ್ನೋ। ಯಥಾ ತಂ ಅಪ್ಪಮತ್ತಸ್ಸ ಆತಾಪಿನೋ ಪಹಿತತ್ತಸ್ಸ ವಿಹರತೋ। ಏವರೂಪಾಪಿ ಖೋ ಮೇ। ಅಗ್ಗಿವೇಸ್ಸನ। ಉಪ್ಪನ್ನಾ ಸುಖಾ ವೇದನಾ ಚಿತ್ತಂ ನ ಪರಿಯಾದಾಯ ತಿಟ್ಠತಿ।>
    text <೩೮೫>, <ಸೋ ಏವಂ ಸಮಾಹಿತೇ ಚಿತ್ತೇ ಪರಿಸುದ್ಧೇ ಪರಿಯೋದಾತೇ ಅನಙ್ಗಣೇ ವಿಗತೂಪಕ್ಕಿಲೇಸೇ ಮುದುಭೂತೇ ಕಮ್ಮನಿಯೇ ಠಿತೇ ಆನೇಞ್ಜಪ್ಪತ್ತೇ ಸತ್ತಾನಂ ಚುತೂಪಪಾತಞಾಣಾಯ ಚಿತ್ತಂ ಅಭಿನಿನ್ನಾಮೇಸಿಂ। ಸೋ ದಿಬ್ಬೇನ ಚಕ್ಖುನಾ ವಿಸುದ್ಧೇನ ಅತಿಕ್ಕನ್ತಮಾನುಸಕೇನ ಸತ್ತೇ ಪಸ್ಸಾಮಿ ಚವಮಾನೇ ಉಪಪಜ್ಜಮಾನೇ ಹೀನೇ ಪಣೀತೇ ಸುವಣ್ಣೇ ದುಬ್ಬಣ್ಣೇ ಸುಗತೇ ದುಗ್ಗತೇ ಯಥಾಕಮ್ಮೂಪಗೇ ಸತ್ತೇ ಪಜಾನಾಮಿ…ಪೇ॰… ಅಯಂ ಖೋ ಮೇ। ಅಗ್ಗಿವೇಸ್ಸನ। ರತ್ತಿಯಾ ಮಜ್ಝಿಮೇ ಯಾಮೇ ದುತಿಯಾ ವಿಜ್ಜಾ ಅಧಿಗತಾ। ಅವಿಜ್ಜಾ ವಿಹತಾ। ವಿಜ್ಜಾ ಉಪ್ಪನ್ನಾ। ತಮೋ ವಿಹತೋ। ಆಲೋಕೋ ಉಪ್ಪನ್ನೋ। ಯಥಾ ತಂ ಅಪ್ಪಮತ್ತಸ್ಸ ಆತಾಪಿನೋ ಪಹಿತತ್ತಸ್ಸ ವಿಹರತೋ। ಏವರೂಪಾಪಿ ಖೋ ಮೇ। ಅಗ್ಗಿವೇಸ್ಸನ। ಉಪ್ಪನ್ನಾ ಸುಖಾ ವೇದನಾ ಚಿತ್ತಂ ನ ಪರಿಯಾದಾಯ ತಿಟ್ಠತಿ।>
    text <೩೮೬>, <ಸೋ ಏವಂ ಸಮಾಹಿತೇ ಚಿತ್ತೇ ಪರಿಸುದ್ಧೇ ಪರಿಯೋದಾತೇ ಅನಙ್ಗಣೇ ವಿಗತೂಪಕ್ಕಿಲೇಸೇ ಮುದುಭೂತೇ ಕಮ್ಮನಿಯೇ ಠಿತೇ ಆನೇಞ್ಜಪ್ಪತ್ತೇ ಆಸವಾನಂ ಖಯಞಾಣಾಯ ಚಿತ್ತಂ ಅಭಿನಿನ್ನಾಮೇಸಿಂ। ಸೋ ಇದಂ ದುಕ್ಖನ್ತಿ ಯಥಾಭೂತಂ ಅಬ್ಭಞ್ಞಾಸಿಂ। ಅಯಂ ದುಕ್ಖಸಮುದಯೋತಿ ಯಥಾಭೂತಂ ಅಬ್ಭಞ್ಞಾಸಿಂ। ಅಯಂ ದುಕ್ಖನಿರೋಧೋತಿ ಯಥಾಭೂತಂ ಅಬ್ಭಞ್ಞಾಸಿಂ। ಅಯಂ ದುಕ್ಖನಿರೋಧಗಾಮಿನೀ ಪಟಿಪದಾತಿ ಯಥಾಭೂತಂ ಅಬ್ಭಞ್ಞಾಸಿಂ। ಇಮೇ ಆಸವಾತಿ ಯಥಾಭೂತಂ ಅಬ್ಭಞ್ಞಾಸಿಂ। ಅಯಂ ಆಸವಸಮುದಯೋತಿ ಯಥಾಭೂತಂ ಅಬ್ಭಞ್ಞಾಸಿಂ। ಅಯಂ ಆಸವನಿರೋಧೋತಿ ಯಥಾಭೂತಂ ಅಬ್ಭಞ್ಞಾಸಿಂ। ಅಯಂ ಆಸವನಿರೋಧಗಾಮಿನೀ ಪಟಿಪದಾತಿ ಯಥಾಭೂತಂ ಅಬ್ಭಞ್ಞಾಸಿಂ। ತಸ್ಸ ಮೇ ಏವಂ ಜಾನತೋ ಏವಂ ಪಸ್ಸತೋ ಕಾಮಾಸವಾಪಿ ಚಿತ್ತಂ ವಿಮುಚ್ಚಿತ್ಥ। ಭವಾಸವಾಪಿ ಚಿತ್ತಂ ವಿಮುಚ್ಚಿತ್ಥ। ಅವಿಜ್ಜಾಸವಾಪಿ ಚಿತ್ತಂ ವಿಮುಚ್ಚಿತ್ಥ। ವಿಮುತ್ತಸ್ಮಿಂ ವಿಮುತ್ತಮಿತಿ ಞಾಣಂ ಅಹೋಸಿ। ಖೀಣಾ ಜಾತಿ। ವುಸಿತಂ ಬ್ರಹ್ಮಚರಿಯಂ। ಕತಂ ಕರಣೀಯಂ। ನಾಪರಂ ಇತ್ಥತ್ತಾಯಾತಿ ಅಬ್ಭಞ್ಞಾಸಿಂ। ಅಯಂ ಖೋ ಮೇ। ಅಗ್ಗಿವೇಸ್ಸನ। ರತ್ತಿಯಾ ಪಚ್ಛಿಮೇ ಯಾಮೇ ತತಿಯಾ ವಿಜ್ಜಾ ಅಧಿಗತಾ। ಅವಿಜ್ಜಾ ವಿಹತಾ। ವಿಜ್ಜಾ ಉಪ್ಪನ್ನಾ। ತಮೋ ವಿಹತೋ। ಆಲೋಕೋ ಉಪ್ಪನ್ನೋ। ಯಥಾ ತಂ ಅಪ್ಪಮತ್ತಸ್ಸ ಆತಾಪಿನೋ ಪಹಿತತ್ತಸ್ಸ ವಿಹರತೋ। ಏವರೂಪಾಪಿ ಖೋ ಮೇ। ಅಗ್ಗಿವೇಸ್ಸನ। ಉಪ್ಪನ್ನಾ ಸುಖಾ ವೇದನಾ ಚಿತ್ತಂ ನ ಪರಿಯಾದಾಯ ತಿಟ್ಠತಿ।>
    text <೩೮೭>, <ಅಭಿಜಾನಾಮಿ ಖೋ ಪನಾಹಂ। ಅಗ್ಗಿವೇಸ್ಸನ। ಅನೇಕಸತಾಯ ಪರಿಸಾಯ ಧಮ್ಮಂ ದೇಸೇತಾ। ಅಪಿಸ್ಸು ಮಂ ಏಕಮೇಕೋ ಏವಂ ಮಞ್ಞತಿ ಮಮೇವಾರಬ್ಭ ಸಮಣೋ ಗೋತಮೋ ಧಮ್ಮಂ ದೇಸೇತೀತಿ। ನ ಖೋ ಪನೇತಂ। ಅಗ್ಗಿವೇಸ್ಸನ। ಏವಂ ದಟ್ಠಬ್ಬಂ। ಯಾವದೇವ ವಿಞ್ಞಾಪನತ್ಥಾಯ ತಥಾಗತೋ ಪರೇಸಂ ಧಮ್ಮಂ ದೇಸೇತಿ। ಸೋ ಖೋ ಅಹಂ। ಅಗ್ಗಿವೇಸ್ಸನ। ತಸ್ಸಾಯೇವ ಕಥಾಯ ಪರಿಯೋಸಾನೇ। ತಸ್ಮಿಂಯೇವ ಪುರಿಮಸ್ಮಿಂ ಸಮಾಧಿನಿಮಿತ್ತೇ ಅಜ್ಝತ್ತಮೇವ ಚಿತ್ತಂ ಸಣ್ಠಪೇಮಿ ಸನ್ನಿಸಾದೇಮಿ ಏಕೋದಿಂ ಕರೋಮಿ ಸಮಾದಹಾಮಿ। ಯೇನ ಸುದಂ ನಿಚ್ಚಕಪ್ಪಂ ವಿಹರಾಮೀತಿ।>
    text <ಓಕಪ್ಪನಿಯಮೇತಂ ಭೋತೋ ಗೋತಮಸ್ಸ ಯಥಾ ತಂ ಅರಹತೋ ಸಮ್ಮಾಸಮ್ಬುದ್ಧಸ್ಸ। ಅಭಿಜಾನಾತಿ ಖೋ ಪನ ಭವಂ ಗೋತಮೋ ದಿವಾ ಸುಪಿತಾತಿ॥ ಅಭಿಜಾನಾಮಹಂ। ಅಗ್ಗಿವೇಸ್ಸನ। ಗಿಮ್ಹಾನಂ ಪಚ್ಛಿಮೇ ಮಾಸೇ ಪಚ್ಛಾಭತ್ತಂ ಪಿಣ್ಡಪಾತಪಟಿಕ್ಕನ್ತೋ ಚತುಗ್ಗುಣಂ ಸಙ್ಘಾಟಿಂ ಪಞ್ಞಪೇತ್ವಾ ದಕ್ಖಿಣೇನ ಪಸ್ಸೇನ ಸತೋ ಸಮ್ಪಜಾನೋ ನಿದ್ದಂ ಓಕ್ಕಮಿತಾತಿ। ಏತಂ ಖೋ। ಭೋ ಗೋತಮ। ಏಕೇ ಸಮಣಬ್ರಾಹ್ಮಣಾ ಸಮ್ಮೋಹವಿಹಾರಸ್ಮಿಂ ವದನ್ತೀತಿ॥ ನ ಖೋ। ಅಗ್ಗಿವೇಸ್ಸನ। ಏತ್ತಾವತಾ ಸಮ್ಮೂಳ್ಹೋ ವಾ ಹೋತಿ ಅಸಮ್ಮೂಳ್ಹೋ ವಾ। ಅಪಿ ಚ। ಅಗ್ಗಿವೇಸ್ಸನ। ಯಥಾ ಸಮ್ಮೂಳ್ಹೋ ಚ ಹೋತಿ ಅಸಮ್ಮೂಳ್ಹೋ ಚ। ತಂ ಸುಣಾಹಿ। ಸಾಧುಕಂ ಮನಸಿ ಕರೋಹಿ। ಭಾಸಿಸ್ಸಾಮೀತಿ। ಏವಂ। ಭೋತಿ ಖೋ ಸಚ್ಚಕೋ ನಿಗಣ್ಠಪುತ್ತೋ ಭಗವತೋ ಪಚ್ಚಸ್ಸೋಸಿ। ಭಗವಾ ಏತದವೋಚ>
    text <೩೮೮>, <ಯಸ್ಸ ಕಸ್ಸಚಿ। ಅಗ್ಗಿವೇಸ್ಸನ। ಯೇ ಆಸವಾ ಸಂಕಿಲೇಸಿಕಾ ಪೋನೋಬ್ಭವಿಕಾ ಸದರಾ ದುಕ್ಖವಿಪಾಕಾ ಆಯತಿಂ ಜಾತಿಜರಾಮರಣಿಯಾ ಅಪ್ಪಹೀನಾ। ತಮಹಂ ಸಮ್ಮೂಳ್ಹೋತಿ ವದಾಮಿ। ಆಸವಾನಞ್ಹಿ। ಅಗ್ಗಿವೇಸ್ಸನ। ಅಪ್ಪಹಾನಾ ಸಮ್ಮೂಳ್ಹೋ ಹೋತಿ। ಯಸ್ಸ ಕಸ್ಸಚಿ। ಅಗ್ಗಿವೇಸ್ಸನ। ಯೇ ಆಸವಾ ಸಂಕಿಲೇಸಿಕಾ ಪೋನೋಬ್ಭವಿಕಾ ಸದರಾ ದುಕ್ಖವಿಪಾಕಾ ಆಯತಿಂ ಜಾತಿಜರಾಮರಣಿಯಾ ಪಹೀನಾ। ತಮಹಂ ಅಸಮ್ಮೂಳ್ಹೋತಿ ವದಾಮಿ। ಆಸವಾನಞ್ಹಿ। ಅಗ್ಗಿವೇಸ್ಸನ। ಪಹಾನಾ ಅಸಮ್ಮೂಳ್ಹೋ ಹೋತಿ।>
    text <ತಥಾಗತಸ್ಸ ಖೋ। ಅಗ್ಗಿವೇಸ್ಸನ। ಯೇ ಆಸವಾ ಸಂಕಿಲೇಸಿಕಾ ಪೋನೋಬ್ಭವಿಕಾ ಸದರಾ ದುಕ್ಖವಿಪಾಕಾ ಆಯತಿಂ ಜಾತಿಜರಾಮರಣಿಯಾ ಪಹೀನಾ ಉಚ್ಛಿನ್ನಮೂಲಾ ತಾಲಾವತ್ಥುಕತಾ ಅನಭಾವಂಕತಾ ಆಯತಿಂ ಅನುಪ್ಪಾದಧಮ್ಮಾ। ಸೇಯ್ಯಥಾಪಿ। ಅಗ್ಗಿವೇಸ್ಸನ। ತಾಲೋ ಮತ್ಥಕಚ್ಛಿನ್ನೋ ಅಭಬ್ಬೋ ಪುನ ವಿರೂಳ್ಹಿಯಾ। ಏವಮೇವ ಖೋ। ಅಗ್ಗಿವೇಸ್ಸನ। ತಥಾಗತಸ್ಸ ಯೇ ಆಸವಾ ಸಂಕಿಲೇಸಿಕಾ ಪೋನೋಬ್ಭವಿಕಾ ಸದರಾ ದುಕ್ಖವಿಪಾಕಾ ಆಯತಿಂ ಜಾತಿಜರಾಮರಣಿಯಾ ಪಹೀನಾ ಉಚ್ಛಿನ್ನಮೂಲಾ ತಾಲಾವತ್ಥುಕತಾ ಅನಭಾವಂಕತಾ ಆಯತಿಂ ಅನುಪ್ಪಾದಧಮ್ಮಾತಿ।>
    text <೩೮೯>, <ಏವಂ ವುತ್ತೇ। ಸಚ್ಚಕೋ ನಿಗಣ್ಠಪುತ್ತೋ ಭಗವನ್ತಂ ಏತದವೋಚ ಅಚ್ಛರಿಯಂ। ಭೋ ಗೋತಮ। ಅಬ್ಭುತಂ। ಭೋ ಗೋತಮ॥ ಯಾವಞ್ಚಿದಂ ಭೋತೋ ಗೋತಮಸ್ಸ ಏವಂ ಆಸಜ್ಜ ಆಸಜ್ಜ ವುಚ್ಚಮಾನಸ್ಸ। ಉಪನೀತೇಹಿ ವಚನಪ್ಪಥೇಹಿ ಸಮುದಾಚರಿಯಮಾನಸ್ಸ। ಛವಿವಣ್ಣೋ ಚೇವ ಪರಿಯೋದಾಯತಿ। ಮುಖವಣ್ಣೋ ಚ ವಿಪ್ಪಸೀದತಿ। ಯಥಾ ತಂ ಅರಹತೋ ಸಮ್ಮಾಸಮ್ಬುದ್ಧಸ್ಸ। ಅಭಿಜಾನಾಮಹಂ। ಭೋ ಗೋತಮ। ಪೂರಣಂ ಕಸ್ಸಪಂ ವಾದೇನ ವಾದಂ ಸಮಾರಭಿತಾ। ಸೋಪಿ ಮಯಾ ವಾದೇನ ವಾದಂ ಸಮಾರದ್ಧೋ ಅಞ್ಞೇನಞ್ಞಂ ಪಟಿಚರಿ। ಬಹಿದ್ಧಾ ಕಥಂ ಅಪನಾಮೇಸಿ। ಕೋಪಞ್ಚ ದೋಸಞ್ಚ ಅಪ್ಪಚ್ಚಯಞ್ಚ ಪಾತ್ವಾಕಾಸಿ। ಭೋತೋ ಪನ ಗೋತಮಸ್ಸ ಏವಂ ಆಸಜ್ಜ ಆಸಜ್ಜ ವುಚ್ಚಮಾನಸ್ಸ। ಉಪನೀತೇಹಿ ವಚನಪ್ಪಥೇಹಿ ಸಮುದಾಚರಿಯಮಾನಸ್ಸ। ಛವಿವಣ್ಣೋ ಚೇವ ಪರಿಯೋದಾಯತಿ। ಮುಖವಣ್ಣೋ ಚ ವಿಪ್ಪಸೀದತಿ। ಯಥಾ ತಂ ಅರಹತೋ ಸಮ್ಮಾಸಮ್ಬುದ್ಧಸ್ಸ। ಅಭಿಜಾನಾಮಹಂ। ಭೋ ಗೋತಮ। ಮಕ್ಖಲಿಂ ಗೋಸಾಲಂ…ಪೇ॰… ಅಜಿತಂ ಕೇಸಕಮ್ಬಲಂ… ಪಕುಧಂ ಕಚ್ಚಾಯನಂ… ಸಞ್ಜಯಂ ಬೇಲಟ್ಠಪುತ್ತಂ… ನಿಗಣ್ಠಂ ನಾಟಪುತ್ತಂ ವಾದೇನ ವಾದಂ ಸಮಾರಭಿತಾ। ಸೋಪಿ ಮಯಾ ವಾದೇನ ವಾದಂ ಸಮಾರದ್ಧೋ ಅಞ್ಞೇನಞ್ಞಂ ಪಟಿಚರಿ। ಬಹಿದ್ಧಾ ಕಥಂ ಅಪನಾಮೇಸಿ। ಕೋಪಞ್ಚ ದೋಸಞ್ಚ ಅಪ್ಪಚ್ಚಯಞ್ಚ ಪಾತ್ವಾಕಾಸಿ। ಭೋತೋ ಪನ ಗೋತಮಸ್ಸ ಏವಂ ಆಸಜ್ಜ ಆಸಜ್ಜ ವುಚ್ಚಮಾನಸ್ಸ। ಉಪನೀತೇಹಿ ವಚನಪ್ಪಥೇಹಿ ಸಮುದಾಚರಿಯಮಾನಸ್ಸ। ಛವಿವಣ್ಣೋ ಚೇವ ಪರಿಯೋದಾಯತಿ। ಮುಖವಣ್ಣೋ ಚ ವಿಪ್ಪಸೀದತಿ। ಯಥಾ ತಂ ಅರಹತೋ ಸಮ್ಮಾಸಮ್ಬುದ್ಧಸ್ಸ। ಹನ್ದ ಚ ದಾನಿ ಮಯಂ। ಭೋ ಗೋತಮ। ಗಚ್ಛಾಮ। ಬಹುಕಿಚ್ಚಾ ಮಯಂ। ಬಹುಕರಣೀಯಾತಿ। ಯಸ್ಸದಾನಿ ತ್ವಂ। ಅಗ್ಗಿವೇಸ್ಸನ। ಕಾಲಂ ಮಞ್ಞಸೀತಿ।>
    text <ಅಥ ಖೋ ಸಚ್ಚಕೋ ನಿಗಣ್ಠಪುತ್ತೋ ಭಗವತೋ ಭಾಸಿತಂ ಅಭಿನನ್ದಿತ್ವಾ ಅನುಮೋದಿತ್ವಾ ಉಟ್ಠಾಯಾಸನಾ ಪಕ್ಕಾಮೀತಿ।>
    stand <ಮಹಾಸಚ್ಚಕಸುತ್ತಂ ನಿಟ್ಠಿತಂ ಛಟ್ಠಂ।>
  text <೭॥ ಚೂಳತಣ್ಹಾಸಙ್ಖಯಸುತ್ತಂ>
    text <೩೯೦>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ಸಾವತ್ಥಿಯಂ ವಿಹರತಿ ಪುಬ್ಬಾರಾಮೇ ಮಿಗಾರಮಾತುಪಾಸಾದೇ। ಅಥ ಖೋ ಸಕ್ಕೋ ದೇವಾನಮಿನ್ದೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ಅಟ್ಠಾಸಿ। ಏಕಮನ್ತಂ ಠಿತೋ ಖೋ ಸಕ್ಕೋ ದೇವಾನಮಿನ್ದೋ ಭಗವನ್ತಂ ಏತದವೋಚ ಕಿತ್ತಾವತಾ ನು ಖೋ। ಭನ್ತೇ। ಭಿಕ್ಖು ಸಂಖಿತ್ತೇನ ತಣ್ಹಾಸಙ್ಖಯವಿಮುತ್ತೋ ಹೋತಿ ಅಚ್ಚನ್ತನಿಟ್ಠೋ ಅಚ್ಚನ್ತಯೋಗಕ್ಖೇಮೀ ಅಚ್ಚನ್ತಬ್ರಹ್ಮಚಾರೀ ಅಚ್ಚನ್ತಪರಿಯೋಸಾನೋ ಸೇಟ್ಠೋ ದೇವಮನುಸ್ಸಾನನ್ತಿ॥>
    text <ಇಧ। ದೇವಾನಮಿನ್ದ। ಭಿಕ್ಖುನೋ ಸುತಂ ಹೋತಿ ಸಬ್ಬೇ ಧಮ್ಮಾ ನಾಲಂ ಅಭಿನಿವೇಸಾಯಾತಿ। ಏವಞ್ಚೇತಂ। ದೇವಾನಮಿನ್ದ। ಭಿಕ್ಖುನೋ ಸುತಂ ಹೋತಿ ಸಬ್ಬೇ ಧಮ್ಮಾ ನಾಲಂ ಅಭಿನಿವೇಸಾಯಾತಿ। ಸೋ ಸಬ್ಬಂ ಧಮ್ಮಂ ಅಭಿಜಾನಾತಿ। ಸಬ್ಬಂ ಧಮ್ಮಂ ಅಭಿಞ್ಞಾಯ ಸಬ್ಬಂ ಧಮ್ಮಂ ಪರಿಜಾನಾತಿ। ಸಬ್ಬಂ ಧಮ್ಮಂ ಪರಿಞ್ಞಾಯ ಯಂ ಕಿಞ್ಚಿ ವೇದನಂ ವೇದೇತಿ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ। ಸೋ ತಾಸು ವೇದನಾಸು ಅನಿಚ್ಚಾನುಪಸ್ಸೀ ವಿಹರತಿ। ವಿರಾಗಾನುಪಸ್ಸೀ ವಿಹರತಿ। ನಿರೋಧಾನುಪಸ್ಸೀ ವಿಹರತಿ। ಪಟಿನಿಸ್ಸಗ್ಗಾನುಪಸ್ಸೀ ವಿಹರತಿ। ಸೋ ತಾಸು ವೇದನಾಸು ಅನಿಚ್ಚಾನುಪಸ್ಸೀ ವಿಹರನ್ತೋ। ವಿರಾಗಾನುಪಸ್ಸೀ ವಿಹರನ್ತೋ। ನಿರೋಧಾನುಪಸ್ಸೀ ವಿಹರನ್ತೋ। ಪಟಿನಿಸ್ಸಗ್ಗಾನುಪಸ್ಸೀ ವಿಹರನ್ತೋ ನ ಕಿಞ್ಚಿ ಲೋಕೇ ಉಪಾದಿಯತಿ। ಅನುಪಾದಿಯಂ ನ ಪರಿತಸ್ಸತಿ। ಅಪರಿತಸ್ಸಂ ಪಚ್ಚತ್ತಞ್ಞೇವ ಪರಿನಿಬ್ಬಾಯತಿ ಖೀಣಾ ಜಾತಿ। ವುಸಿತಂ ಬ್ರಹ್ಮಚರಿಯಂ। ಕತಂ ಕರಣೀಯಂ। ನಾಪರಂ ಇತ್ಥತ್ತಾಯಾತಿ ಪಜಾನಾತಿ। ಏತ್ತಾವತಾ ಖೋ। ದೇವಾನಮಿನ್ದ। ಭಿಕ್ಖು ಸಂಖಿತ್ತೇನ ತಣ್ಹಾಸಙ್ಖಯವಿಮುತ್ತೋ ಹೋತಿ ಅಚ್ಚನ್ತನಿಟ್ಠೋ ಅಚ್ಚನ್ತಯೋಗಕ್ಖೇಮೀ ಅಚ್ಚನ್ತಬ್ರಹ್ಮಚಾರೀ ಅಚ್ಚನ್ತಪರಿಯೋಸಾನೋ ಸೇಟ್ಠೋ ದೇವಮನುಸ್ಸಾನನ್ತಿ।>
    text <ಅಥ ಖೋ ಸಕ್ಕೋ ದೇವಾನಮಿನ್ದೋ ಭಗವತೋ ಭಾಸಿತಂ ಅಭಿನನ್ದಿತ್ವಾ ಅನುಮೋದಿತ್ವಾ ಭಗವನ್ತಂ ಅಭಿವಾದೇತ್ವಾ ಪದಕ್ಖಿಣಂ ಕತ್ವಾ ತತ್ಥೇವನ್ತರಧಾಯಿ।>
    text <೩೯೧>, <ತೇನ ಖೋ ಪನ ಸಮಯೇನ ಆಯಸ್ಮಾ ಮಹಾಮೋಗ್ಗಲ್ಲಾನೋ ಭಗವತೋ ಅವಿದೂರೇ ನಿಸಿನ್ನೋ ಹೋತಿ। ಅಥ ಖೋ ಆಯಸ್ಮತೋ ಮಹಾಮೋಗ್ಗಲ್ಲಾನಸ್ಸ ಏತದಹೋಸಿ ಕಿಂ ನು ಖೋ ಸೋ ಯಕ್ಖೋ ಭಗವತೋ ಭಾಸಿತಂ ಅಭಿಸಮೇಚ್ಚ ಅನುಮೋದಿ ಉದಾಹು ನೋ। ಯಂನೂನಾಹಂ ತಂ ಯಕ್ಖಂ ಜಾನೇಯ್ಯಂ ಯದಿ ವಾ ಸೋ ಯಕ್ಖೋ ಭಗವತೋ ಭಾಸಿತಂ ಅಭಿಸಮೇಚ್ಚ ಅನುಮೋದಿ ಯದಿ ವಾ ನೋತಿ॥ ಅಥ ಖೋ ಆಯಸ್ಮಾ ಮಹಾಮೋಗ್ಗಲ್ಲಾನೋ ಸೇಯ್ಯಥಾಪಿ ನಾಮ ಬಲವಾ ಪುರಿಸೋ ಸಮಿಞ್ಜಿತಂ ವಾ ಬಾಹಂ ಪಸಾರೇಯ್ಯ। ಪಸಾರಿತಂ ವಾ ಬಾಹಂ ಸಮಿಞ್ಜೇಯ್ಯ। ಏವಮೇವ ಪುಬ್ಬಾರಾಮೇ ಮಿಗಾರಮಾತುಪಾಸಾದೇ ಅನ್ತರಹಿತೋ ದೇವೇಸು ತಾವತಿಂಸೇಸು ಪಾತುರಹೋಸಿ। ತೇನ ಖೋ ಪನ ಸಮಯೇನ ಸಕ್ಕೋ ದೇವಾನಮಿನ್ದೋ ಏಕಪುಣ್ಡರೀಕೇ ಉಯ್ಯಾನೇ ದಿಬ್ಬೇಹಿ ಪಞ್ಚಹಿ ತೂರಿಯಸತೇಹಿ ಸಮಪ್ಪಿತೋ ಸಮಙ್ಗೀಭೂತೋ ಪರಿಚಾರೇತಿ। ಅದ್ದಸಾ ಖೋ ಸಕ್ಕೋ ದೇವಾನಮಿನ್ದೋ ಆಯಸ್ಮನ್ತಂ ಮಹಾಮೋಗ್ಗಲ್ಲಾನಂ ದೂರತೋವ ಆಗಚ್ಛನ್ತಂ। ದಿಸ್ವಾನ ತಾನಿ ದಿಬ್ಬಾನಿ ಪಞ್ಚ ತೂರಿಯಸತಾನಿ ಪಟಿಪ್ಪಣಾಮೇತ್ವಾ ಯೇನಾಯಸ್ಮಾ ಮಹಾಮೋಗ್ಗಲ್ಲಾನೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮನ್ತಂ ಮಹಾಮೋಗ್ಗಲ್ಲಾನಂ ಏತದವೋಚ ಏಹಿ ಖೋ। ಮಾರಿಸ ಮೋಗ್ಗಲ್ಲಾನ। ಸ್ವಾಗತಂ। ಮಾರಿಸ ಮೋಗ್ಗಲ್ಲಾನ॥ ಚಿರಸ್ಸಂ ಖೋ। ಮಾರಿಸ ಮೋಗ್ಗಲ್ಲಾನ। ಇಮಂ ಪರಿಯಾಯಂ ಅಕಾಸಿ ಯದಿದಂ ಇಧಾಗಮನಾಯ। ನಿಸೀದ। ಮಾರಿಸ ಮೋಗ್ಗಲ್ಲಾನ। ಇದಮಾಸನಂ ಪಞ್ಞತ್ತನ್ತಿ। ನಿಸೀದಿ ಖೋ ಆಯಸ್ಮಾ ಮಹಾಮೋಗ್ಗಲ್ಲಾನೋ ಪಞ್ಞತ್ತೇ ಆಸನೇ। ಸಕ್ಕೋಪಿ ಖೋ ದೇವಾನಮಿನ್ದೋ ಅಞ್ಞತರಂ ನೀಚಂ ಆಸನಂ ಗಹೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಂ ಖೋ ಸಕ್ಕಂ ದೇವಾನಮಿನ್ದಂ ಆಯಸ್ಮಾ ಮಹಾಮೋಗ್ಗಲ್ಲಾನೋ ಏತದವೋಚ ಯಥಾ ಕಥಂ ಪನ ಖೋ। ಕೋಸಿಯ। ಭಗವಾ ಸಂಖಿತ್ತೇನ ತಣ್ಹಾಸಙ್ಖಯವಿಮುತ್ತಿಂ ಅಭಾಸಿ॥ ಸಾಧು ಮಯಮ್ಪಿ ಏತಿಸ್ಸಾ ಕಥಾಯ ಭಾಗಿನೋ ಅಸ್ಸಾಮ ಸವನಾಯಾತಿ।>
    text <೩೯೨>, <ಮಯಂ ಖೋ। ಮಾರಿಸ ಮೋಗ್ಗಲ್ಲಾನ। ಬಹುಕಿಚ್ಚಾ ಬಹುಕರಣೀಯಾ ಅಪ್ಪೇವ ಸಕೇನ ಕರಣೀಯೇನ। ಅಪಿ ಚ ದೇವಾನಂಯೇವ ತಾವತಿಂಸಾನಂ ಕರಣೀಯೇನ। ಅಪಿ ಚ। ಮಾರಿಸ ಮೋಗ್ಗಲ್ಲಾನ। ಸುಸ್ಸುತಂಯೇವ ಹೋತಿ ಸುಗ್ಗಹಿತಂ ಸುಮನಸಿಕತಂ ಸೂಪಧಾರಿತಂ। ಯಂ ನೋ ಖಿಪ್ಪಮೇವ ಅನ್ತರಧಾಯತಿ। ಭೂತಪುಬ್ಬಂ। ಮಾರಿಸ ಮೋಗ್ಗಲ್ಲಾನ। ದೇವಾಸುರಸಙ್ಗಾಮೋ ಸಮುಪಬ್ಯೂಳ್ಹೋ ಅಹೋಸಿ। ತಸ್ಮಿಂ ಖೋ ಪನ। ಮಾರಿಸ ಮೋಗ್ಗಲ್ಲಾನ। ಸಙ್ಗಾಮೇ ದೇವಾ ಜಿನಿಂಸು। ಅಸುರಾ ಪರಾಜಿನಿಂಸು। ಸೋ ಖೋ ಅಹಂ। ಮಾರಿಸ ಮೋಗ್ಗಲ್ಲಾನ। ತಂ ಸಙ್ಗಾಮಂ ಅಭಿವಿಜಿನಿತ್ವಾ ವಿಜಿತಸಙ್ಗಾಮೋ ತತೋ ಪಟಿನಿವತ್ತಿತ್ವಾ ವೇಜಯನ್ತಂ ನಾಮ ಪಾಸಾದಂ ಮಾಪೇಸಿಂ। ವೇಜಯನ್ತಸ್ಸ ಖೋ। ಮಾರಿಸ ಮೋಗ್ಗಲ್ಲಾನ। ಪಾಸಾದಸ್ಸ ಏಕಸತಂ ನಿಯ್ಯೂಹಂ। ಏಕೇಕಸ್ಮಿಂ ನಿಯ್ಯೂಹೇ ಸತ್ತ ಸತ್ತ ಕೂಟಾಗಾರಸತಾನಿ। ಏಕಮೇಕಸ್ಮಿಂ ಕೂಟಾಗಾರೇ ಸತ್ತ ಸತ್ತ ಅಚ್ಛರಾಯೋ। ಏಕಮೇಕಿಸ್ಸಾ ಅಚ್ಛರಾಯ ಸತ್ತ ಸತ್ತ ಪರಿಚಾರಿಕಾಯೋ। ಇಚ್ಛೇಯ್ಯಾಸಿ ನೋ ತ್ವಂ। ಮಾರಿಸ ಮೋಗ್ಗಲ್ಲಾನ। ವೇಜಯನ್ತಸ್ಸ ಪಾಸಾದಸ್ಸ ರಾಮಣೇಯ್ಯಕಂ ದಟ್ಠುನ್ತಿ॥ ಅಧಿವಾಸೇಸಿ ಖೋ ಆಯಸ್ಮಾ ಮಹಾಮೋಗ್ಗಲ್ಲಾನೋ ತುಣ್ಹೀಭಾವೇನ।>
    text <೩೯೩>, <ಅಥ ಖೋ ಸಕ್ಕೋ ಚ ದೇವಾನಮಿನ್ದೋ ವೇಸ್ಸವಣೋ ಚ ಮಹಾರಾಜಾ ಆಯಸ್ಮನ್ತಂ ಮಹಾಮೋಗ್ಗಲ್ಲಾನಂ ಪುರಕ್ಖತ್ವಾ ಯೇನ ವೇಜಯನ್ತೋ ಪಾಸಾದೋ ತೇನುಪಸಙ್ಕಮಿಂಸು। ಅದ್ದಸಂಸು ಖೋ ಸಕ್ಕಸ್ಸ ದೇವಾನಮಿನ್ದಸ್ಸ ಪರಿಚಾರಿಕಾಯೋ ಆಯಸ್ಮನ್ತಂ ಮಹಾಮೋಗ್ಗಲ್ಲಾನಂ ದೂರತೋವ ಆಗಚ್ಛನ್ತಂ। ದಿಸ್ವಾ ಓತ್ತಪ್ಪಮಾನಾ ಹಿರೀಯಮಾನಾ ಸಕಂ ಸಕಂ ಓವರಕಂ ಪವಿಸಿಂಸು। ಸೇಯ್ಯಥಾಪಿ ನಾಮ ಸುಣಿಸಾ ಸಸುರಂ ದಿಸ್ವಾ ಓತ್ತಪ್ಪತಿ ಹಿರೀಯತಿ। ಏವಮೇವ ಸಕ್ಕಸ್ಸ ದೇವಾನಮಿನ್ದಸ್ಸ ಪರಿಚಾರಿಕಾಯೋ ಆಯಸ್ಮನ್ತಂ ಮಹಾಮೋಗ್ಗಲ್ಲಾನಂ ದಿಸ್ವಾ ಓತ್ತಪ್ಪಮಾನಾ ಹಿರೀಯಮಾನಾ ಸಕಂ ಸಕಂ ಓವರಕಂ ಪವಿಸಿಂಸು। ಅಥ ಖೋ ಸಕ್ಕೋ ಚ ದೇವಾನಮಿನ್ದೋ ವೇಸ್ಸವಣೋ ಚ ಮಹಾರಾಜಾ ಆಯಸ್ಮನ್ತಂ ಮಹಾಮೋಗ್ಗಲ್ಲಾನಂ ವೇಜಯನ್ತೇ ಪಾಸಾದೇ ಅನುಚಙ್ಕಮಾಪೇನ್ತಿ ಅನುವಿಚರಾಪೇನ್ತಿ ಇದಮ್ಪಿ। ಮಾರಿಸ ಮೋಗ್ಗಲ್ಲಾನ। ಪಸ್ಸ ವೇಜಯನ್ತಸ್ಸ ಪಾಸಾದಸ್ಸ ರಾಮಣೇಯ್ಯಕಂ। ಇದಮ್ಪಿ। ಮಾರಿಸ ಮೋಗ್ಗಲ್ಲಾನ। ಪಸ್ಸ ವೇಜಯನ್ತಸ್ಸ ಪಾಸಾದಸ್ಸ ರಾಮಣೇಯ್ಯಕನ್ತಿ। ಸೋಭತಿ ಇದಂ ಆಯಸ್ಮತೋ ಕೋಸಿಯಸ್ಸ। ಯಥಾ ತಂ ಪುಬ್ಬೇ ಕತಪುಞ್ಞಸ್ಸ। ಮನುಸ್ಸಾಪಿ ಕಿಞ್ಚಿದೇವ ರಾಮಣೇಯ್ಯಕಂ ದಿಸ್ವಾ ಏವಮಾಹಂಸು ಸೋಭತಿ ವತ ಭೋ ಯಥಾ ದೇವಾನಂ ತಾವತಿಂಸಾನನ್ತಿ। ತಯಿದಂ ಆಯಸ್ಮತೋ ಕೋಸಿಯಸ್ಸ ಸೋಭತಿ। ಯಥಾ ತಂ ಪುಬ್ಬೇ ಕತಪುಞ್ಞಸ್ಸಾತಿ। ಅಥ ಖೋ ಆಯಸ್ಮತೋ ಮಹಾಮೋಗ್ಗಲ್ಲಾನಸ್ಸ ಏತದಹೋಸಿ ಅತಿಬಾಳ್ಹಂ ಖೋ ಅಯಂ ಯಕ್ಖೋ ಪಮತ್ತೋ ವಿಹರತಿ। ಯಂನೂನಾಹಂ ಇಮಂ ಯಕ್ಖಂ ಸಂವೇಜೇಯ್ಯನ್ತಿ। ಅಥ ಖೋ ಆಯಸ್ಮಾ ಮಹಾಮೋಗ್ಗಲ್ಲಾನೋ ತಥಾರೂಪಂ ಇದ್ಧಾಭಿಸಙ್ಖಾರಂ ಅಭಿಸಙ್ಖಾಸಿ ಯಥಾ ವೇಜಯನ್ತಂ ಪಾಸಾದಂ ಪಾದಙ್ಗುಟ್ಠಕೇನ ಸಙ್ಕಮ್ಪೇಸಿ ಸಮ್ಪಕಮ್ಪೇಸಿ ಸಮ್ಪವೇಧೇಸಿ। ಅಥ ಖೋ ಸಕ್ಕೋ ಚ ದೇವಾನಮಿನ್ದೋ। ವೇಸ್ಸವಣೋ ಚ ಮಹಾರಾಜಾ। ದೇವಾ ಚ ತಾವತಿಂಸಾ ಅಚ್ಛರಿಯಬ್ಭುತಚಿತ್ತಜಾತಾ ಅಹೇಸುಂ ಅಚ್ಛರಿಯಂ ವತ। ಭೋ। ಅಬ್ಭುತಂ ವತ। ಭೋ। ಸಮಣಸ್ಸ ಮಹಿದ್ಧಿಕತಾ ಮಹಾನುಭಾವತಾ। ಯತ್ರ ಹಿ ನಾಮ ದಿಬ್ಬಭವನಂ ಪಾದಙ್ಗುಟ್ಠಕೇನ ಸಙ್ಕಮ್ಪೇಸ್ಸತಿ ಸಮ್ಪಕಮ್ಪೇಸ್ಸತಿ ಸಮ್ಪವೇಧೇಸ್ಸತೀತಿ॥ ಅಥ ಖೋ ಆಯಸ್ಮಾ ಮಹಾಮೋಗ್ಗಲ್ಲಾನೋ ಸಕ್ಕಂ ದೇವಾನಮಿನ್ದಂ ಸಂವಿಗ್ಗಂ ಲೋಮಹಟ್ಠಜಾತಂ ವಿದಿತ್ವಾ ಸಕ್ಕಂ ದೇವಾನಮಿನ್ದಂ ಏತದವೋಚ ಯಥಾ ಕಥಂ ಪನ ಖೋ। ಕೋಸಿಯ। ಭಗವಾ ಸಂಖಿತ್ತೇನ ತಣ್ಹಾಸಙ್ಖಯವಿಮುತ್ತಿಂ ಅಭಾಸಿ॥ ಸಾಧು ಮಯಮ್ಪಿ ಏತಿಸ್ಸಾ ಕಥಾಯ ಭಾಗಿನೋ ಅಸ್ಸಾಮ ಸವನಾಯಾತಿ।>
    text <೩೯೪>, <ಇಧಾಹಂ। ಮಾರಿಸ ಮೋಗ್ಗಲ್ಲಾನ। ಯೇನ ಭಗವಾ ತೇನುಪಸಙ್ಕಮಿಂ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ಅಟ್ಠಾಸಿಂ। ಏಕಮನ್ತಂ ಠಿತೋ ಖೋ ಅಹಂ। ಮಾರಿಸ ಮೋಗ್ಗಲ್ಲಾನ। ಭಗವನ್ತಂ ಏತದವೋಚಂ ಕಿತ್ತಾವತಾ ನು ಖೋ। ಭನ್ತೇ। ಭಿಕ್ಖು ಸಂಖಿತ್ತೇನ ತಣ್ಹಾಸಙ್ಖಯವಿಮುತ್ತೋ ಹೋತಿ ಅಚ್ಚನ್ತನಿಟ್ಠೋ ಅಚ್ಚನ್ತಯೋಗಕ್ಖೇಮೀ ಅಚ್ಚನ್ತಬ್ರಹ್ಮಚಾರೀ ಅಚ್ಚನ್ತಪರಿಯೋಸಾನೋ ಸೇಟ್ಠೋ ದೇವಮನುಸ್ಸಾನನ್ತಿ॥>
    text <ಏವಂ ವುತ್ತೇ। ಮಾರಿಸ ಮೋಗ್ಗಲ್ಲಾನ। ಭಗವಾ ಮಂ ಏತದವೋಚ ಇಧ। ದೇವಾನಮಿನ್ದ। ಭಿಕ್ಖುನೋ ಸುತಂ ಹೋತಿ ಸಬ್ಬೇ ಧಮ್ಮಾ ನಾಲಂ ಅಭಿನಿವೇಸಾಯಾತಿ। ಏವಂ ಚೇತಂ ದೇವಾನಮಿನ್ದ ಭಿಕ್ಖುನೋ ಸುತಂ ಹೋತಿ ಸಬ್ಬೇ ಧಮ್ಮಾ ನಾಲಂ ಅಭಿನಿವೇಸಾಯಾತಿ। ಸೋ ಸಬ್ಬಂ ಧಮ್ಮಂ ಅಭಿಜಾನಾತಿ। ಸಬ್ಬಂ ಧಮ್ಮಂ ಅಭಿಞ್ಞಾಯ ಸಬ್ಬಂ ಧಮ್ಮಂ ಪರಿಜಾನಾತಿ। ಸಬ್ಬಂ ಧಮ್ಮಂ ಪರಿಞ್ಞಾಯ ಯಂ ಕಿಞ್ಚಿ ವೇದನಂ ವೇದೇತಿ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ। ಸೋ ತಾಸು ವೇದನಾಸು ಅನಿಚ್ಚಾನುಪಸ್ಸೀ ವಿಹರತಿ। ವಿರಾಗಾನುಪಸ್ಸೀ ವಿಹರತಿ। ನಿರೋಧಾನುಪಸ್ಸೀ ವಿಹರತಿ। ಪಟಿನಿಸ್ಸಗ್ಗಾನುಪಸ್ಸೀ ವಿಹರತಿ। ಸೋ ತಾಸು ವೇದನಾಸು ಅನಿಚ್ಚಾನುಪಸ್ಸೀ ವಿಹರನ್ತೋ। ವಿರಾಗಾನುಪಸ್ಸೀ ವಿಹರನ್ತೋ। ನಿರೋಧಾನುಪಸ್ಸೀ ವಿಹರನ್ತೋ। ಪಟಿನಿಸ್ಸಗ್ಗಾನುಪಸ್ಸೀ ವಿಹರನ್ತೋ ನ ಕಿಞ್ಚಿ ಲೋಕೇ ಉಪಾದಿಯತಿ। ಅನುಪಾದಿಯಂ ನ ಪರಿತಸ್ಸತಿ। ಅಪರಿತಸ್ಸಂ ಪಚ್ಚತ್ತಞ್ಞೇವ ಪರಿನಿಬ್ಬಾಯತಿ ಖೀಣಾ ಜಾತಿ। ವುಸಿತಂ ಬ್ರಹ್ಮಚರಿಯಂ। ಕತಂ ಕರಣೀಯಂ। ನಾಪರಂ ಇತ್ಥತ್ತಾಯಾತಿ ಪಜಾನಾತಿ। ಏತ್ತಾವತಾ ಖೋ। ದೇವಾನಮಿನ್ದ। ಭಿಕ್ಖು ಸಂಖಿತ್ತೇನ ತಣ್ಹಾಸಙ್ಖಯವಿಮುತ್ತೋ ಹೋತಿ ಅಚ್ಚನ್ತನಿಟ್ಠೋ ಅಚ್ಚನ್ತಯೋಗಕ್ಖೇಮೀ ಅಚ್ಚನ್ತಬ್ರಹ್ಮಚಾರೀ ಅಚ್ಚನ್ತಪರಿಯೋಸಾನೋ ಸೇಟ್ಠೋ ದೇವಮನುಸ್ಸಾನನ್ತಿ। ಏವಂ ಖೋ ಮೇ। ಮಾರಿಸ ಮೋಗ್ಗಲ್ಲಾನ। ಭಗವಾ ಸಂಖಿತ್ತೇನ ತಣ್ಹಾಸಙ್ಖಯವಿಮುತ್ತಿಂ ಅಭಾಸೀತಿ।>
    text <ಅಥ ಖೋ ಆಯಸ್ಮಾ ಮಹಾಮೋಗ್ಗಲ್ಲಾನೋ ಸಕ್ಕಸ್ಸ ದೇವಾನಮಿನ್ದಸ್ಸ ಭಾಸಿತಂ ಅಭಿನನ್ದಿತ್ವಾ ಅನುಮೋದಿತ್ವಾ ಸೇಯ್ಯಥಾಪಿ ನಾಮ ಬಲವಾ ಪುರಿಸೋ ಸಮಿಞ್ಜಿತಂ ವಾ ಬಾಹಂ ಪಸಾರೇಯ್ಯ। ಪಸಾರಿತಂ ವಾ ಬಾಹಂ ಸಮಿಞ್ಜೇಯ್ಯ ಏವಮೇವ ದೇವೇಸು ತಾವತಿಂಸೇಸು ಅನ್ತರಹಿತೋ ಪುಬ್ಬಾರಾಮೇ ಮಿಗಾರಮಾತುಪಾಸಾದೇ ಪಾತುರಹೋಸಿ। ಅಥ ಖೋ ಸಕ್ಕಸ್ಸ ದೇವಾನಮಿನ್ದಸ್ಸ ಪರಿಚಾರಿಕಾಯೋ ಅಚಿರಪಕ್ಕನ್ತೇ ಆಯಸ್ಮನ್ತೇ ಮಹಾಮೋಗ್ಗಲ್ಲಾನೇ ಸಕ್ಕಂ ದೇವಾನಮಿನ್ದಂ ಏತದವೋಚುಂ ಏಸೋ ನು ತೇ। ಮಾರಿಸ। ಸೋ ಭಗವಾ ಸತ್ಥಾತಿ॥ ನ ಖೋ ಮೇ। ಮಾರಿಸ। ಸೋ ಭಗವಾ ಸತ್ಥಾ। ಸಬ್ರಹ್ಮಚಾರೀ ಮೇ ಏಸೋ ಆಯಸ್ಮಾ ಮಹಾಮೋಗ್ಗಲ್ಲಾನೋತಿ। ಲಾಭಾ ತೇ। ಮಾರಿಸ। ಸುಲದ್ಧಂ ತೇ। ಮಾರಿಸ ಯಸ್ಸ ತೇ ಸಬ್ರಹ್ಮಚಾರೀ ಏವಂಮಹಿದ್ಧಿಕೋ ಏವಂಮಹಾನುಭಾವೋ॥ ಅಹೋ ನೂನ ತೇ ಸೋ ಭಗವಾ ಸತ್ಥಾತಿ।>
    text <೩೯೫>, <ಅಥ ಖೋ ಆಯಸ್ಮಾ ಮಹಾಮೋಗ್ಗಲ್ಲಾನೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಆಯಸ್ಮಾ ಮಹಾಮೋಗ್ಗಲ್ಲಾನೋ ಭಗವನ್ತಂ ಏತದವೋಚ ಅಭಿಜಾನಾತಿ ನೋ। ಭನ್ತೇ। ಭಗವಾ ಅಹು ಞಾತಞ್ಞತರಸ್ಸ ಮಹೇಸಕ್ಖಸ್ಸ ಯಕ್ಖಸ್ಸ ಸಂಖಿತ್ತೇನ ತಣ್ಹಾಸಙ್ಖಯವಿಮುತ್ತಿಂ ಭಾಸಿತಾತಿ॥ ಅಭಿಜಾನಾಮಹಂ। ಮೋಗ್ಗಲ್ಲಾನ। ಇಧ ಸಕ್ಕೋ ದೇವಾನಮಿನ್ದೋ ಯೇನಾಹಂ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಮಂ ಅಭಿವಾದೇತ್ವಾ ಏಕಮನ್ತಂ ಅಟ್ಠಾಸಿ। ಏಕಮನ್ತಂ ಠಿತೋ ಖೋ। ಮೋಗ್ಗಲ್ಲಾನ। ಸಕ್ಕೋ ದೇವಾನಮಿನ್ದೋ ಮಂ ಏತದವೋಚ ಕಿತ್ತಾವತಾ ನು ಖೋ। ಭನ್ತೇ। ಭಿಕ್ಖು ಸಂಖಿತ್ತೇನ ತಣ್ಹಾಸಙ್ಖಯವಿಮುತ್ತೋ ಹೋತಿ ಅಚ್ಚನ್ತನಿಟ್ಠೋ ಅಚ್ಚನ್ತಯೋಗಕ್ಖೇಮೀ ಅಚ್ಚನ್ತಬ್ರಹ್ಮಚಾರೀ ಅಚ್ಚನ್ತಪರಿಯೋಸಾನೋ ಸೇಟ್ಠೋ ದೇವಮನುಸ್ಸಾನನ್ತಿ।>
    text <ಏವಂ ವುತ್ತೇ ಅಹಂ। ಮೋಗ್ಗಲ್ಲಾನ। ಸಕ್ಕಂ ದೇವಾನಮಿನ್ದಂ ಏತದವೋಚಂ ಇಧ ದೇವಾನಮಿನ್ದ ಭಿಕ್ಖುನೋ ಸುತಂ ಹೋತಿ ಸಬ್ಬೇ ಧಮ್ಮಾ ನಾಲಂ ಅಭಿನಿವೇಸಾಯಾತಿ। ಏವಂ ಚೇತಂ ದೇವಾನಮಿನ್ದ ಭಿಕ್ಖುನೋ ಸುತಂ ಹೋತಿ ಸಬ್ಬೇ ಧಮ್ಮಾ ನಾಲಂ ಅಭಿನಿವೇಸಾಯಾತಿ। ಸೋ ಸಬ್ಬಂ ಧಮ್ಮಂ ಅಭಿಜಾನಾತಿ। ಸಬ್ಬಂ ಧಮ್ಮಂ ಅಭಿಞ್ಞಾಯ ಸಬ್ಬಂ ಧಮ್ಮಂ ಪರಿಜಾನಾತಿ। ಸಬ್ಬಂ ಧಮ್ಮಂ ಪರಿಞ್ಞಾಯ ಯಂ ಕಿಞ್ಚಿ ವೇದನಂ ವೇದೇತಿ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ। ಸೋ ತಾಸು ವೇದನಾಸು ಅನಿಚ್ಚಾನುಪಸ್ಸೀ ವಿಹರತಿ। ವಿರಾಗಾನುಪಸ್ಸೀ ವಿಹರತಿ। ನಿರೋಧಾನುಪಸ್ಸೀ ವಿಹರತಿ। ಪಟಿನಿಸ್ಸಗ್ಗಾನುಪಸ್ಸೀ ವಿಹರತಿ। ಸೋ ತಾಸು ವೇದನಾಸು ಅನಿಚ್ಚಾನುಪಸ್ಸೀ ವಿಹರನ್ತೋ। ವಿರಾಗಾನುಪಸ್ಸೀ ವಿಹರನ್ತೋ। ನಿರೋಧಾನುಪಸ್ಸೀ ವಿಹರನ್ತೋ। ಪಟಿನಿಸ್ಸಗ್ಗಾನುಪಸ್ಸೀ ವಿಹರನ್ತೋ ನ ಕಿಞ್ಚಿ ಲೋಕೇ ಉಪಾದಿಯತಿ। ಅನುಪಾದಿಯಂ ನ ಪರಿತಸ್ಸತಿ। ಅಪರಿತಸ್ಸಂ ಪಚ್ಚತ್ತಞ್ಞೇವ ಪರಿನಿಬ್ಬಾಯತಿ ಖೀಣಾ ಜಾತಿ। ವುಸಿತಂ ಬ್ರಹ್ಮಚರಿಯಂ। ಕತಂ ಕರಣೀಯಂ। ನಾಪರಂ ಇತ್ಥತ್ತಾಯಾತಿ ಪಜಾನಾತಿ। ಏತ್ತಾವತಾ ಖೋ। ದೇವಾನಮಿನ್ದ। ಭಿಕ್ಖು ಸಂಖಿತ್ತೇನ ತಣ್ಹಾಸಙ್ಖಯವಿಮುತ್ತೋ ಹೋತಿ ಅಚ್ಚನ್ತನಿಟ್ಠೋ ಅಚ್ಚನ್ತಯೋಗಕ್ಖೇಮೀ ಅಚ್ಚನ್ತಬ್ರಹ್ಮಚಾರೀ ಅಚ್ಚನ್ತಪರಿಯೋಸಾನೋ ಸೇಟ್ಠೋ ದೇವಮನುಸ್ಸಾನನ್ತಿ। ಏವಂ ಖೋ ಅಹಂ। ಮೋಗ್ಗಲ್ಲಾನ। ಅಭಿಜಾನಾಮಿ ಸಕ್ಕಸ್ಸ ದೇವಾನಮಿನ್ದಸ್ಸ ಸಂಖಿತ್ತೇನ ತಣ್ಹಾಸಙ್ಖಯವಿಮುತ್ತಿಂ ಭಾಸಿತಾತಿ।>
    text <ಇದಮವೋಚ ಭಗವಾ। ಅತ್ತಮನೋ ಆಯಸ್ಮಾ ಮಹಾಮೋಗ್ಗಲ್ಲಾನೋ ಭಗವತೋ ಭಾಸಿತಂ ಅಭಿನನ್ದೀತಿ।>
    stand <ಚೂಳತಣ್ಹಾಸಙ್ಖಯಸುತ್ತಂ ನಿಟ್ಠಿತಂ ಸತ್ತಮಂ।>
  text <೮॥ ಮಹಾತಣ್ಹಾಸಙ್ಖಯಸುತ್ತಂ>
    text <೩೯೬>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ಸಾವತ್ಥಿಯಂ ವಿಹರತಿ ಜೇತವನೇ ಅನಾಥಪಿಣ್ಡಿಕಸ್ಸ ಆರಾಮೇ। ತೇನ ಖೋ ಪನ ಸಮಯೇನ ಸಾತಿಸ್ಸ ನಾಮ ಭಿಕ್ಖುನೋ ಕೇವಟ್ಟಪುತ್ತಸ್ಸ ಏವರೂಪಂ ಪಾಪಕಂ ದಿಟ್ಠಿಗತಂ ಉಪ್ಪನ್ನಂ ಹೋತಿ ತಥಾಹಂ ಭಗವತಾ ಧಮ್ಮಂ ದೇಸಿತಂ ಆಜಾನಾಮಿ ಯಥಾ ತದೇವಿದಂ ವಿಞ್ಞಾಣಂ ಸನ್ಧಾವತಿ ಸಂಸರತಿ ಅನಞ್ಞನ್ತಿ। ಅಸ್ಸೋಸುಂ ಖೋ ಸಮ್ಬಹುಲಾ ಭಿಕ್ಖೂ ಸಾತಿಸ್ಸ ಕಿರ ನಾಮ ಭಿಕ್ಖುನೋ ಕೇವಟ್ಟಪುತ್ತಸ್ಸ ಏವರೂಪಂ ಪಾಪಕಂ ದಿಟ್ಠಿಗತಂ ಉಪ್ಪನ್ನಂ ತಥಾಹಂ ಭಗವತಾ ಧಮ್ಮಂ ದೇಸಿತಂ ಆಜಾನಾಮಿ ಯಥಾ ತದೇವಿದಂ ವಿಞ್ಞಾಣಂ ಸನ್ಧಾವತಿ ಸಂಸರತಿ। ಅನಞ್ಞನ್ತಿ। ಅಥ ಖೋ ತೇ ಭಿಕ್ಖೂ ಯೇನ ಸಾತಿ ಭಿಕ್ಖು ಕೇವಟ್ಟಪುತ್ತೋ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಸಾತಿಂ ಭಿಕ್ಖುಂ ಕೇವಟ್ಟಪುತ್ತಂ ಏತದವೋಚುಂ ಸಚ್ಚಂ ಕಿರ ತೇ। ಆವುಸೋ ಸಾತಿ। ಏವರೂಪಂ ಪಾಪಕಂ ದಿಟ್ಠಿಗತಂ ಉಪ್ಪನ್ನಂ ತಥಾಹಂ ಭಗವತಾ ಧಮ್ಮಂ ದೇಸಿತಂ ಆಜಾನಾಮಿ ಯಥಾ ತದೇವಿದಂ ವಿಞ್ಞಾಣಂ ಸನ್ಧಾವತಿ ಸಂಸರತಿ। ಅನಞ್ಞನ್ತಿ॥ ಏವಂ ಬ್ಯಾ ಖೋ ಅಹಂ। ಆವುಸೋ। ಭಗವತಾ ಧಮ್ಮಂ ದೇಸಿತಂ ಆಜಾನಾಮಿ ಯಥಾ ತದೇವಿದಂ ವಿಞ್ಞಾಣಂ ಸನ್ಧಾವತಿ ಸಂಸರತಿ। ಅನಞ್ಞನ್ತಿ। ಅಥ ಖೋ ತೇ ಭಿಕ್ಖೂ ಸಾತಿಂ ಭಿಕ್ಖುಂ ಕೇವಟ್ಟಪುತ್ತಂ ಏತಸ್ಮಾ ಪಾಪಕಾ ದಿಟ್ಠಿಗತಾ ವಿವೇಚೇತುಕಾಮಾ ಸಮನುಯುಞ್ಜನ್ತಿ ಸಮನುಗಾಹನ್ತಿ ಸಮನುಭಾಸನ್ತಿ ಮಾ ಏವಂ। ಆವುಸೋ ಸಾತಿ। ಅವಚ। ಮಾ ಭಗವನ್ತಂ ಅಬ್ಭಾಚಿಕ್ಖಿ। ನ ಹಿ ಸಾಧು ಭಗವತೋ ಅಬ್ಭಕ್ಖಾನಂ। ನ ಹಿ ಭಗವಾ ಏವಂ ವದೇಯ್ಯ। ಅನೇಕಪರಿಯಾಯೇನಾವುಸೋ ಸಾತಿ। ಪಟಿಚ್ಚಸಮುಪ್ಪನ್ನಂ ವಿಞ್ಞಾಣಂ ವುತ್ತಂ ಭಗವತಾ। ಅಞ್ಞತ್ರ ಪಚ್ಚಯಾ ನತ್ಥಿ ವಿಞ್ಞಾಣಸ್ಸ ಸಮ್ಭವೋತಿ। ಏವಮ್ಪಿ ಖೋ ಸಾತಿ ಭಿಕ್ಖು ಕೇವಟ್ಟಪುತ್ತೋ ತೇಹಿ ಭಿಕ್ಖೂಹಿ ಸಮನುಯುಞ್ಜಿಯಮಾನೋ ಸಮನುಗಾಹಿಯಮಾನೋ ಸಮನುಭಾಸಿಯಮಾನೋ ತದೇವ ಪಾಪಕಂ ದಿಟ್ಠಿಗತಂ ಥಾಮಸಾ ಪರಾಮಾಸಾ ಅಭಿನಿವಿಸ್ಸ ವೋಹರತಿ ಏವಂ ಬ್ಯಾ ಖೋ ಅಹಂ। ಆವುಸೋ। ಭಗವತಾ ಧಮ್ಮಂ ದೇಸಿತಂ ಆಜಾನಾಮಿ ಯಥಾ ತದೇವಿದಂ ವಿಞ್ಞಾಣಂ ಸನ್ಧಾವತಿ ಸಂಸರತಿ ಅನಞ್ಞನ್ತಿ।>
    text <೩೯೭>, <ಯತೋ ಖೋ ತೇ ಭಿಕ್ಖೂ ನಾಸಕ್ಖಿಂಸು ಸಾತಿಂ ಭಿಕ್ಖುಂ ಕೇವಟ್ಟಪುತ್ತಂ ಏತಸ್ಮಾ ಪಾಪಕಾ ದಿಟ್ಠಿಗತಾ ವಿವೇಚೇತುಂ। ಅಥ ಖೋ ತೇ ಭಿಕ್ಖೂ ಯೇನ ಭಗವಾ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿಂಸು। ಏಕಮನ್ತಂ ನಿಸಿನ್ನಾ ಖೋ ತೇ ಭಿಕ್ಖೂ ಭಗವನ್ತಂ ಏತದವೋಚುಂ ಸಾತಿಸ್ಸ ನಾಮ। ಭನ್ತೇ। ಭಿಕ್ಖುನೋ ಕೇವಟ್ಟಪುತ್ತಸ್ಸ ಏವರೂಪಂ ಪಾಪಕಂ ದಿಟ್ಠಿಗತಂ ಉಪ್ಪನ್ನಂ ತಥಾಹಂ ಭಗವತಾ ಧಮ್ಮಂ ದೇಸಿತಂ ಆಜಾನಾಮಿ ಯಥಾ ತದೇವಿದಂ ವಿಞ್ಞಾಣಂ ಸನ್ಧಾವತಿ ಸಂಸರತಿ। ಅನಞ್ಞನ್ತಿ। ಅಸ್ಸುಮ್ಹ ಖೋ ಮಯಂ। ಭನ್ತೇ। ಸಾತಿಸ್ಸ ಕಿರ ನಾಮ ಭಿಕ್ಖುನೋ ಕೇವಟ್ಟಪುತ್ತಸ್ಸ ಏವರೂಪಂ ಪಾಪಕಂ ದಿಟ್ಠಿಗತಂ ಉಪ್ಪನ್ನಂ ತಥಾಹಂ ಭಗವತಾ ಧಮ್ಮಂ ದೇಸಿತಂ ಆಜಾನಾಮಿ ಯಥಾ ತದೇವಿದಂ ವಿಞ್ಞಾಣಂ ಸನ್ಧಾವತಿ ಸಂಸರತಿ। ಅನಞ್ಞನ್ತಿ। ಅಥ ಖೋ ಮಯಂ। ಭನ್ತೇ। ಯೇನ ಸಾತಿ ಭಿಕ್ಖು ಕೇವಟ್ಟಪುತ್ತೋ ತೇನುಪಸಙ್ಕಮಿಮ್ಹ। ಉಪಸಙ್ಕಮಿತ್ವಾ ಸಾತಿಂ ಭಿಕ್ಖುಂ ಕೇವಟ್ಟಪುತ್ತಂ ಏತದವೋಚುಮ್ಹ ಸಚ್ಚಂ ಕಿರ ತೇ। ಆವುಸೋ ಸಾತಿ। ಏವರೂಪಂ ಪಾಪಕಂ ದಿಟ್ಠಿಗತಂ ಉಪ್ಪನ್ನಂ ತಥಾಹಂ ಭಗವತಾ ಧಮ್ಮಂ ದೇಸಿತಂ ಆಜಾನಾಮಿ ಯಥಾ ತದೇವಿದಂ ವಿಞ್ಞಾಣಂ ಸನ್ಧಾವತಿ ಸಂಸರತಿ। ಅನಞ್ಞನ್ತಿ॥ ಏವಂ ವುತ್ತೇ। ಭನ್ತೇ। ಸಾತಿ ಭಿಕ್ಖು ಕೇವಟ್ಟಪುತ್ತೋ ಅಮ್ಹೇ ಏತದವೋಚ ಏವಂ ಬ್ಯಾ ಖೋ ಅಹಂ। ಆವುಸೋ। ಭಗವತಾ ಧಮ್ಮಂ ದೇಸಿತಂ ಆಜಾನಾಮಿ ಯಥಾ ತದೇವಿದಂ ವಿಞ್ಞಾಣಂ ಸನ್ಧಾವತಿ ಸಂಸರತಿ। ಅನಞ್ಞನ್ತಿ। ಅಥ ಖೋ ಮಯಂ। ಭನ್ತೇ। ಸಾತಿಂ ಭಿಕ್ಖುಂ ಕೇವಟ್ಟಪುತ್ತಂ ಏತಸ್ಮಾ ಪಾಪಕಾ ದಿಟ್ಠಿಗತಾ ವಿವೇಚೇತುಕಾಮಾ ಸಮನುಯುಞ್ಜಿಮ್ಹ ಸಮನುಗಾಹಿಮ್ಹ ಸಮನುಭಾಸಿಮ್ಹ ಮಾ ಏವಂ। ಆವುಸೋ ಸಾತಿ। ಅವಚ। ಮಾ ಭಗವನ್ತಂ ಅಬ್ಭಾಚಿಕ್ಖಿ। ನ ಹಿ ಸಾಧು ಭಗವತೋ ಅಬ್ಭಕ್ಖಾನಂ। ನ ಹಿ ಭಗವಾ ಏವಂ ವದೇಯ್ಯ। ಅನೇಕಪರಿಯಾಯೇನಾವುಸೋ ಸಾತಿ। ಪಟಿಚ್ಚಸಮುಪ್ಪನ್ನಂ ವಿಞ್ಞಾಣಂ ವುತ್ತಂ ಭಗವತಾ। ಅಞ್ಞತ್ರ ಪಚ್ಚಯಾ ನತ್ಥಿ ವಿಞ್ಞಾಣಸ್ಸ ಸಮ್ಭವೋತಿ। ಏವಮ್ಪಿ ಖೋ। ಭನ್ತೇ। ಸಾತಿ ಭಿಕ್ಖು ಕೇವಟ್ಟಪುತ್ತೋ ಅಮ್ಹೇಹಿ ಸಮನುಯುಞ್ಜಿಯಮಾನೋ ಸಮನುಗಾಹಿಯಮಾನೋ ಸಮನುಭಾಸಿಯಮಾನೋ ತದೇವ ಪಾಪಕಂ ದಿಟ್ಠಿಗತಂ ಥಾಮಸಾ ಪರಾಮಸಾ ಅಭಿನಿವಿಸ್ಸ ವೋಹರತಿ ಏವಂ ಬ್ಯಾ ಖೋ ಅಹಂ। ಆವುಸೋ। ಭಗವತಾ ಧಮ್ಮಂ ದೇಸಿತಂ ಆಜಾನಾಮಿ ಯಥಾ ತದೇವಿದಂ ವಿಞ್ಞಾಣಂ ಸನ್ಧಾವತಿ ಸಂಸರತಿ। ಅನಞ್ಞನ್ತಿ। ಯತೋ ಖೋ ಮಯಂ। ಭನ್ತೇ। ನಾಸಕ್ಖಿಮ್ಹ ಸಾತಿಂ ಭಿಕ್ಖುಂ ಕೇವಟ್ಟಪುತ್ತಂ ಏತಸ್ಮಾ ಪಾಪಕಾ ದಿಟ್ಠಿಗತಾ ವಿವೇಚೇತುಂ। ಅಥ ಮಯಂ ಏತಮತ್ಥಂ ಭಗವತೋ ಆರೋಚೇಮಾತಿ।>
    text <೩೯೮>, <ಅಥ ಖೋ ಭಗವಾ ಅಞ್ಞತರಂ ಭಿಕ್ಖುಂ ಆಮನ್ತೇಸಿ ಏಹಿ ತ್ವಂ ಭಿಕ್ಖು। ಮಮ ವಚನೇನ ಸಾತಿಂ ಭಿಕ್ಖುಂ ಕೇವಟ್ಟಪುತ್ತಂ ಆಮನ್ತೇಹಿ ಸತ್ಥಾ ತಂ। ಆವುಸೋ ಸಾತಿ। ಆಮನ್ತೇತೀತಿ। ಏವಂ। ಭನ್ತೇತಿ ಖೋ ಸೋ ಭಿಕ್ಖು ಭಗವತೋ ಪಟಿಸ್ಸುತ್ವಾ ಯೇನ ಸಾತಿ ಭಿಕ್ಖು ಕೇವಟ್ಟಪುತ್ತೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಸಾತಿಂ ಭಿಕ್ಖುಂ ಕೇವಟ್ಟಪುತ್ತಂ ಏತದವೋಚ ಸತ್ಥಾ ತಂ। ಆವುಸೋ ಸಾತಿ। ಆಮನ್ತೇತೀತಿ। ಏವಮಾವುಸೋತಿ ಖೋ ಸಾತಿ ಭಿಕ್ಖು ಕೇವಟ್ಟಪುತ್ತೋ ತಸ್ಸ ಭಿಕ್ಖುನೋ ಪಟಿಸ್ಸುತ್ವಾ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಂ ಖೋ ಸಾತಿಂ ಭಿಕ್ಖುಂ ಕೇವಟ್ಟಪುತ್ತಂ ಭಗವಾ ಏತದವೋಚ ಸಚ್ಚಂ ಕಿರ। ತೇ। ಸಾತಿ। ಏವರೂಪಂ ಪಾಪಕಂ ದಿಟ್ಠಿಗತಂ ಉಪ್ಪನ್ನಂ ತಥಾಹಂ ಭಗವತಾ ಧಮ್ಮಂ ದೇಸಿತಂ ಆಜಾನಾಮಿ ಯಥಾ ತದೇವಿದಂ ವಿಞ್ಞಾಣಂ ಸನ್ಧಾವತಿ ಸಂಸರತಿ। ಅನಞ್ಞನ್ತಿ॥ ಏವಂ ಬ್ಯಾ ಖೋ ಅಹಂ। ಭನ್ತೇ। ಭಗವತಾ ಧಮ್ಮಂ ದೇಸಿತಂ ಆಜಾನಾಮಿ ಯಥಾ ತದೇವಿದಂ ವಿಞ್ಞಾಣಂ ಸನ್ಧಾವತಿ ಸಂಸರತಿ। ಅನಞ್ಞನ್ತಿ। ಕತಮಂ ತಂ। ಸಾತಿ। ವಿಞ್ಞಾಣನ್ತಿ॥ ಯ್ವಾಯಂ। ಭನ್ತೇ। ವದೋ ವೇದೇಯ್ಯೋ ತತ್ರ ತತ್ರ ಕಲ್ಯಾಣಪಾಪಕಾನಂ ಕಮ್ಮಾನಂ ವಿಪಾಕಂ ಪಟಿಸಂವೇದೇತೀತಿ। ಕಸ್ಸ ನು ಖೋ ನಾಮ ತ್ವಂ। ಮೋಘಪುರಿಸ। ಮಯಾ ಏವಂ ಧಮ್ಮಂ ದೇಸಿತಂ ಆಜಾನಾಸಿ॥ ನನು ಮಯಾ। ಮೋಘಪುರಿಸ। ಅನೇಕಪರಿಯಾಯೇನ ಪಟಿಚ್ಚಸಮುಪ್ಪನ್ನಂ ವಿಞ್ಞಾಣಂ ವುತ್ತಂ। ಅಞ್ಞತ್ರ ಪಚ್ಚಯಾ ನತ್ಥಿ ವಿಞ್ಞಾಣಸ್ಸ ಸಮ್ಭವೋತಿ॥ ಅಥ ಚ ಪನ ತ್ವಂ। ಮೋಘಪುರಿಸ। ಅತ್ತನಾ ದುಗ್ಗಹಿತೇನ ಅಮ್ಹೇ ಚೇವ ಅಬ್ಭಾಚಿಕ್ಖಸಿ। ಅತ್ತಾನಞ್ಚ ಖಣಸಿ। ಬಹುಞ್ಚ ಅಪುಞ್ಞಂ ಪಸವಸಿ। ತಞ್ಹಿ ತೇ। ಮೋಘಪುರಿಸ। ಭವಿಸ್ಸತಿ ದೀಘರತ್ತಂ ಅಹಿತಾಯ ದುಕ್ಖಾಯಾತಿ।>
    text <೩೯೯>, <ಅಥ ಖೋ ಭಗವಾ ಭಿಕ್ಖೂ ಆಮನ್ತೇಸಿ ತಂ ಕಿಂ ಮಞ್ಞಥ। ಭಿಕ್ಖವೇ। ಅಪಿ ನಾಯಂ ಸಾತಿ ಭಿಕ್ಖು ಕೇವಟ್ಟಪುತ್ತೋ ಉಸ್ಮೀಕತೋಪಿ ಇಮಸ್ಮಿಂ ಧಮ್ಮವಿನಯೇತಿ॥ ಕಿಞ್ಹಿ ಸಿಯಾ ಭನ್ತೇ॥ ನೋ ಹೇತಂ। ಭನ್ತೇತಿ। ಏವಂ ವುತ್ತೇ। ಸಾತಿ ಭಿಕ್ಖು ಕೇವಟ್ಟಪುತ್ತೋ ತುಣ್ಹೀಭೂತೋ ಮಙ್ಕುಭೂತೋ ಪತ್ತಕ್ಖನ್ಧೋ ಅಧೋಮುಖೋ ಪಜ್ಝಾಯನ್ತೋ ಅಪ್ಪಟಿಭಾನೋ ನಿಸೀದಿ। ಅಥ ಖೋ ಭಗವಾ ಸಾತಿಂ ಭಿಕ್ಖುಂ ಕೇವಟ್ಟಪುತ್ತಂ ತುಣ್ಹೀಭೂತಂ ಮಙ್ಕುಭೂತಂ ಪತ್ತಕ್ಖನ್ಧಂ ಅಧೋಮುಖಂ ಪಜ್ಝಾಯನ್ತಂ ಅಪ್ಪಟಿಭಾನಂ ವಿದಿತ್ವಾ ಸಾತಿಂ ಭಿಕ್ಖುಂ ಕೇವಟ್ಟಪುತ್ತಂ ಏತದವೋಚ ಪಞ್ಞಾಯಿಸ್ಸಸಿ ಖೋ ತ್ವಂ। ಮೋಘಪುರಿಸ। ಏತೇನ ಸಕೇನ ಪಾಪಕೇನ ದಿಟ್ಠಿಗತೇನ। ಇಧಾಹಂ ಭಿಕ್ಖೂ ಪಟಿಪುಚ್ಛಿಸ್ಸಾಮೀತಿ। ಅಥ ಖೋ ಭಗವಾ ಭಿಕ್ಖೂ ಆಮನ್ತೇಸಿ ತುಮ್ಹೇಪಿ ಮೇ। ಭಿಕ್ಖವೇ। ಏವಂ ಧಮ್ಮಂ ದೇಸಿತಂ ಆಜಾನಾಥ ಯಥಾಯಂ ಸಾತಿ ಭಿಕ್ಖು ಕೇವಟ್ಟಪುತ್ತೋ ಅತ್ತನಾ ದುಗ್ಗಹಿತೇನ ಅಮ್ಹೇ ಚೇವ ಅಬ್ಭಾಚಿಕ್ಖತಿ। ಅತ್ತಾನಞ್ಚ ಖಣತಿ। ಬಹುಞ್ಚ ಅಪುಞ್ಞಂ ಪಸವತೀತಿ॥ ನೋ ಹೇತಂ। ಭನ್ತೇ॥ ಅನೇಕಪರಿಯಾಯೇನ ಹಿ ನೋ। ಭನ್ತೇ। ಪಟಿಚ್ಚಸಮುಪ್ಪನ್ನಂ ವಿಞ್ಞಾಣಂ ವುತ್ತಂ ಭಗವತಾ। ಅಞ್ಞತ್ರ ಪಚ್ಚಯಾ ನತ್ಥಿ ವಿಞ್ಞಾಣಸ್ಸ ಸಮ್ಭವೋತಿ। ಸಾಧು ಸಾಧು। ಭಿಕ್ಖವೇ॥ ಸಾಧು ಖೋ ಮೇ ತುಮ್ಹೇ। ಭಿಕ್ಖವೇ। ಏವಂ ಧಮ್ಮಂ ದೇಸಿತಂ ಆಜಾನಾಥ। ಅನೇಕಪರಿಯಾಯೇನ ಹಿ ವೋ। ಭಿಕ್ಖವೇ। ಪಟಿಚ್ಚಸಮುಪ್ಪನ್ನಂ ವಿಞ್ಞಾಣಂ ವುತ್ತಂ ಮಯಾ। ಅಞ್ಞತ್ರ ಪಚ್ಚಯಾ ನತ್ಥಿ ವಿಞ್ಞಾಣಸ್ಸ ಸಮ್ಭವೋತಿ। ಅಥ ಚ ಪನಾಯಂ ಸಾತಿ ಭಿಕ್ಖು ಕೇವಟ್ಟಪುತ್ತೋ ಅತ್ತನಾ ದುಗ್ಗಹಿತೇನ ಅಮ್ಹೇ ಚೇವ ಅಬ್ಭಾಚಿಕ್ಖತಿ। ಅತ್ತಾನಞ್ಚ ಖಣತಿ। ಬಹುಞ್ಚ ಅಪುಞ್ಞಂ ಪಸವತಿ ಪಸವತಿ। ತಞ್ಹಿ ತಸ್ಸ ಮೋಘಪುರಿಸಸ್ಸ ಭವಿಸ್ಸತಿ ದೀಘರತ್ತಂ ಅಹಿತಾಯ ದುಕ್ಖಾಯ।>
    text <೪೦೦>, <ಯಂ ಯದೇವ। ಭಿಕ್ಖವೇ। ಪಚ್ಚಯಂ ಪಟಿಚ್ಚ ಉಪ್ಪಜ್ಜತಿ ವಿಞ್ಞಾಣಂ। ತೇನ ತೇನೇವ ವಿಞ್ಞಾಣಂತ್ವೇವ ಸಙ್ಖ್ಯಂ ಗಚ್ಛತಿ। ಚಕ್ಖುಞ್ಚ ಪಟಿಚ್ಚ ರೂಪೇ ಚ ಉಪ್ಪಜ್ಜತಿ ವಿಞ್ಞಾಣಂ। ಚಕ್ಖುವಿಞ್ಞಾಣಂತ್ವೇವ ಸಙ್ಖ್ಯಂ ಗಚ್ಛತಿ। ಸೋತಞ್ಚ ಪಟಿಚ್ಚ ಸದ್ದೇ ಚ ಉಪ್ಪಜ್ಜತಿ ವಿಞ್ಞಾಣಂ। ಸೋತವಿಞ್ಞಾಣಂತ್ವೇವ ಸಙ್ಖ್ಯಂ ಗಚ್ಛತಿ। ಘಾನಞ್ಚ ಪಟಿಚ್ಚ ಗನ್ಧೇ ಚ ಉಪ್ಪಜ್ಜತಿ ವಿಞ್ಞಾಣಂ। ಘಾನವಿಞ್ಞಾಣಂತ್ವೇವ ಸಙ್ಖ್ಯಂ ಗಚ್ಛತಿ। ಜಿವ್ಹಞ್ಚ ಪಟಿಚ್ಚ ರಸೇ ಚ ಉಪ್ಪಜ್ಜತಿ ವಿಞ್ಞಾಣಂ। ಜಿವ್ಹಾವಿಞ್ಞಾಣಂತ್ವೇವ ಸಙ್ಖ್ಯಂ ಗಚ್ಛತಿ। ಕಾಯಞ್ಚ ಪಟಿಚ್ಚ ಫೋಟ್ಠಬ್ಬೇ ಚ ಉಪ್ಪಜ್ಜತಿ ವಿಞ್ಞಾಣಂ। ಕಾಯವಿಞ್ಞಾಣಂತ್ವೇವ ಸಙ್ಖ್ಯಂ ಗಚ್ಛತಿ। ಮನಞ್ಚ ಪಟಿಚ್ಚ ಧಮ್ಮೇ ಚ ಉಪ್ಪಜ್ಜತಿ ವಿಞ್ಞಾಣಂ। ಮನೋವಿಞ್ಞಾಣಂತ್ವೇವ ಸಙ್ಖ್ಯಂ ಗಚ್ಛತಿ।>
    text <ಸೇಯ್ಯಥಾಪಿ। ಭಿಕ್ಖವೇ। ಯಂ ಯದೇವ ಪಚ್ಚಯಂ ಪಟಿಚ್ಚ ಅಗ್ಗಿ ಜಲತಿ ತೇನ ತೇನೇವ ಸಙ್ಖ್ಯಂ ಗಚ್ಛತಿ। ಕಟ್ಠಞ್ಚ ಪಟಿಚ್ಚ ಅಗ್ಗಿ ಜಲತಿ। ಕಟ್ಠಗ್ಗಿತ್ವೇವ ಸಙ್ಖ್ಯಂ ಗಚ್ಛತಿ। ಸಕಲಿಕಞ್ಚ ಪಟಿಚ್ಚ ಅಗ್ಗಿ ಜಲತಿ। ಸಕಲಿಕಗ್ಗಿತ್ವೇವ ಸಙ್ಖ್ಯಂ ಗಚ್ಛತಿ। ತಿಣಞ್ಚ ಪಟಿಚ್ಚ ಅಗ್ಗಿ ಜಲತಿ। ತಿಣಗ್ಗಿತ್ವೇವ ಸಙ್ಖ್ಯಂ ಗಚ್ಛತಿ। ಗೋಮಯಞ್ಚ ಪಟಿಚ್ಚ ಅಗ್ಗಿ ಜಲತಿ। ಗೋಮಯಗ್ಗಿತ್ವೇವ ಸಙ್ಖ್ಯಂ ಗಚ್ಛತಿ। ಥುಸಞ್ಚ ಪಟಿಚ್ಚ ಅಗ್ಗಿ ಜಲತಿ। ಥುಸಗ್ಗಿತ್ವೇವ ಸಙ್ಖ್ಯಂ ಗಚ್ಛತಿ। ಸಙ್ಕಾರಞ್ಚ ಪಟಿಚ್ಚ ಅಗ್ಗಿ ಜಲತಿ। ಸಙ್ಕಾರಗ್ಗಿತ್ವೇವ ಸಙ್ಖ್ಯಂ ಗಚ್ಛತಿ। ಏವಮೇವ ಖೋ। ಭಿಕ್ಖವೇ। ಯಂ ಯದೇವ ಪಚ್ಚಯಂ ಪಟಿಚ್ಚ ಉಪ್ಪಜ್ಜತಿ ವಿಞ್ಞಾಣಂ। ತೇನ ತೇನೇವ ಸಙ್ಖ್ಯಂ ಗಚ್ಛತಿ। ಚಕ್ಖುಞ್ಚ ಪಟಿಚ್ಚ ರೂಪೇ ಚ ಉಪ್ಪಜ್ಜತಿ ವಿಞ್ಞಾಣಂ। ಚಕ್ಖುವಿಞ್ಞಾಣಂತ್ವೇವ ಸಙ್ಖ್ಯಂ ಗಚ್ಛತಿ। ಸೋತಞ್ಚ ಪಟಿಚ್ಚ ಸದ್ದೇ ಚ ಉಪ್ಪಜ್ಜತಿ ವಿಞ್ಞಾಣಂ। ಸೋತವಿಞ್ಞಾಣಂತ್ವೇವ ಸಙ್ಖ್ಯಂ ಗಚ್ಛತಿ। ಘಾನಞ್ಚ ಪಟಿಚ್ಚ ಗನ್ಧೇ ಚ ಉಪ್ಪಜ್ಜತಿ ವಿಞ್ಞಾಣಂ। ಘಾಣವಿಞ್ಞಾಣಂತ್ವೇವ ಸಙ್ಖ್ಯಂ ಗಚ್ಛತಿ। ಜಿವ್ಹಞ್ಚ ಪಟಿಚ್ಚ ರಸೇ ಚ ಉಪ್ಪಜ್ಜತಿ ವಿಞ್ಞಾಣಂ। ಜಿವ್ಹಾವಿಞ್ಞಾಣಂತ್ವೇವ ಸಙ್ಖ್ಯಂ ಗಚ್ಛತಿ। ಕಾಯಞ್ಚ ಪಟಿಚ್ಚ ಫೋಟ್ಠಬ್ಬೇ ಚ ಉಪ್ಪಜ್ಜತಿ ವಿಞ್ಞಾಣಂ। ಕಾಯವಿಞ್ಞಾಣಂತ್ವೇವ ಸಙ್ಖ್ಯಂ ಗಚ್ಛತಿ। ಮನಞ್ಚ ಪಟಿಚ್ಚ ಧಮ್ಮೇ ಚ ಉಪ್ಪಜ್ಜತಿ ವಿಞ್ಞಾಣಂ। ಮನೋವಿಞ್ಞಾಣಂತ್ವೇವ ಸಙ್ಖ್ಯಂ ಗಚ್ಛತಿ।>
    text <೪೦೧>, <ಭೂತಮಿದನ್ತಿ। ಭಿಕ್ಖವೇ। ಪಸ್ಸಥಾತಿ॥>
    text <ಏವಂ। ಭನ್ತೇ।>
    text <ತದಾಹಾರಸಮ್ಭವನ್ತಿ। ಭಿಕ್ಖವೇ। ಪಸ್ಸಥಾತಿ॥>
    text <ಏವಂ। ಭನ್ತೇ।>
    text <ತದಾಹಾರನಿರೋಧಾ ಯಂ ಭೂತಂ। ತಂ ನಿರೋಧಧಮ್ಮನ್ತಿ। ಭಿಕ್ಖವೇ। ಪಸ್ಸಥಾತಿ॥>
    text <ಏವಂ। ಭನ್ತೇ।>
    text <ಭೂತಮಿದಂ ನೋಸ್ಸೂತಿ। ಭಿಕ್ಖವೇ। ಕಙ್ಖತೋ ಉಪ್ಪಜ್ಜತಿ ವಿಚಿಕಿಚ್ಛಾತಿ॥>
    text <ಏವಂ। ಭನ್ತೇ।>
    text <ತದಾಹಾರಸಮ್ಭವಂ ನೋಸ್ಸೂತಿ। ಭಿಕ್ಖವೇ। ಕಙ್ಖತೋ ಉಪ್ಪಜ್ಜತಿ ವಿಚಿಕಿಚ್ಛಾತಿ॥>
    text <ಏವಂ। ಭನ್ತೇ।>
    text <ತದಾಹಾರನಿರೋಧಾ ಯಂ ಭೂತಂ। ತಂ ನಿರೋಧಧಮ್ಮಂ ನೋಸ್ಸೂತಿ। ಭಿಕ್ಖವೇ। ಕಙ್ಖತೋ ಉಪ್ಪಜ್ಜತಿ ವಿಚಿಕಿಚ್ಛಾತಿ॥>
    text <ಏವಂ। ಭನ್ತೇ।>
    text <ಭೂತಮಿದನ್ತಿ। ಭಿಕ್ಖವೇ। ಯಥಾಭೂತಂ ಸಮ್ಮಪ್ಪಞ್ಞಾಯ ಪಸ್ಸತೋ ಯಾ ವಿಚಿಕಿಚ್ಛಾ ಸಾ ಪಹೀಯತೀತಿ॥>
    text <ಏವಂ। ಭನ್ತೇ।>
    text <ತದಾಹಾರಸಮ್ಭವನ್ತಿ। ಭಿಕ್ಖವೇ। ಯಥಾಭೂತಂ ಸಮ್ಮಪ್ಪಞ್ಞಾಯ ಪಸ್ಸತಾಏ ಯಾ ವಿಚಿಕಿಚ್ಛಾ ಸಾ ಪಹೀಯತೀತಿ॥>
    text <ಏವಂ। ಭನ್ತೇ।>
    text <ತದಾಹಾರನಿರೋಧಾ ಯಂ ಭೂತಂ। ತಂ ನಿರೋಧಧಮ್ಮನ್ತಿ। ಭಿಕ್ಖವೇ। ಯಥಾಭೂತಂ ಸಮ್ಮಪ್ಪಞ್ಞಾಯ ಪಸ್ಸತಾಏ ಯಾ ವಿಚಿಕಿಚ್ಛಾ ಸಾ ಪಹೀಯತೀತಿ॥>
    text <ಏವಂ। ಭನ್ತೇ।>
    text <ಭೂತಮಿದನ್ತಿ। ಭಿಕ್ಖವೇ। ಇತಿಪಿ ವೋ ಏತ್ಥ ನಿಬ್ಬಿಚಿಕಿಚ್ಛಾತಿ॥>
    text <ಏವಂ। ಭನ್ತೇ।>
    text <ತದಾಹಾರಸಮ್ಭವನ್ತಿ। ಭಿಕ್ಖವೇ। ಇತಿಪಿ ವೋ ಏತ್ಥ ನಿಬ್ಬಿಚಿಕಿಚ್ಛಾತಿ॥>
    text <ಏವಂ। ಭನ್ತೇ।>
    text <ತದಾಹಾರನಿರೋಧಾ ಯಂ ಭೂತಂ ತಂ ನಿರೋಧಧಮ್ಮನ್ತಿ। ಭಿಕ್ಖವೇ। ಇತಿಪಿ ವೋ ಏತ್ಥ ನಿಬ್ಬಿಚಿಕಿಚ್ಛಾತಿ॥>
    text <ಏವಂ। ಭನ್ತೇ।>
    text <ಭೂತಮಿದನ್ತಿ। ಭಿಕ್ಖವೇ। ಯಥಾಭೂತಂ ಸಮ್ಮಪ್ಪಞ್ಞಾಯ ಸುದಿಟ್ಠನ್ತಿ॥>
    text <ಏವಂ। ಭನ್ತೇ।>
    text <ತದಾಹಾರಸಮ್ಭವನ್ತಿ। ಭಿಕ್ಖವೇ। ಯಥಾಭೂತಂ ಸಮ್ಮಪ್ಪಞ್ಞಾಯ ಸುದಿಟ್ಠನ್ತಿ॥>
    text <ಏವಂ। ಭನ್ತೇ।>
    text <ತದಾಹಾರನಿರೋಧಾ ಯಂ ಭೂತಂ ತಂ ನಿರೋಧಧಮ್ಮನ್ತಿ। ಭಿಕ್ಖವೇ। ಯಥಾಭೂತಂ ಸಮ್ಮಪ್ಪಞ್ಞಾಯ ಸುದಿಟ್ಠನ್ತಿ॥>
    text <ಏವಂ। ಭನ್ತೇ।>
    text <ಇಮಂ ಚೇ ತುಮ್ಹೇ। ಭಿಕ್ಖವೇ। ದಿಟ್ಠಿಂ ಏವಂ ಪರಿಸುದ್ಧಂ ಏವಂ ಪರಿಯೋದಾತಂ ಅಲ್ಲೀಯೇಥ ಕೇಲಾಯೇಥ ಧನಾಯೇಥ ಮಮಾಯೇಥ। ಅಪಿ ನು ಮೇ ತುಮ್ಹೇ। ಭಿಕ್ಖವೇ। ಕುಲ್ಲೂಪಮಂ ಧಮ್ಮಂ ದೇಸಿತಂ ಆಜಾನೇಯ್ಯಾಥ ನಿತ್ಥರಣತ್ಥಾಯ ನೋ ಗಹಣತ್ಥಾಯಾತಿ॥>
    text <ನೋ ಹೇತಂ। ಭನ್ತೇ।>
    text <ಇಮಂ ಚೇ ತುಮ್ಹೇ। ಭಿಕ್ಖವೇ। ದಿಟ್ಠಿಂ ಏವಂ ಪರಿಸುದ್ಧಂ ಏವಂ ಪರಿಯೋದಾತಂ ನ ಅಲ್ಲೀಯೇಥ ನ ಕೇಲಾಯೇಥ ನ ಧನಾಯೇಥ ನ ಮಮಾಯೇಥ। ಅಪಿ ನು ಮೇ ತುಮ್ಹೇ। ಭಿಕ್ಖವೇ। ಕುಲ್ಲೂಪಮಂ ಧಮ್ಮಂ ದೇಸಿತಂ ಆಜಾನೇಯ್ಯಾಥ ನಿತ್ಥರಣತ್ಥಾಯ ನೋ ಗಹಣತ್ಥಾಯಾತಿ॥>
    text <ಏವಂ। ಭನ್ತೇ।>
    text <೪೦೨>, <ಚತ್ತಾರೋಮೇ। ಭಿಕ್ಖವೇ। ಆಹಾರಾ ಭೂತಾನಂ ವಾ ಸತ್ತಾನಂ ಠಿತಿಯಾ। ಸಮ್ಭವೇಸೀನಂ ವಾ ಅನುಗ್ಗಹಾಯ। ಕತಮೇ ಚತ್ತಾರೋ॥ ಕಬಳೀಕಾರೋ ಆಹಾರೋ ಓಳಾರಿಕೋ ವಾ ಸುಖುಮೋ ವಾ। ಫಸ್ಸೋ ದುತಿಯೋ। ಮನೋಸಞ್ಚೇತನಾ ತತಿಯಾ। ವಿಞ್ಞಾಣಂ ಚತುತ್ಥಂ।>
    text <ಇಮೇ ಚ। ಭಿಕ್ಖವೇ। ಚತ್ತಾರೋ ಆಹಾರಾ ಕಿಂನಿದಾನಾ ಕಿಂಸಮುದಯಾ ಕಿಂಜಾತಿಕಾ ಕಿಂಪಭವಾ॥>
    text <ಇಮೇ ಚತ್ತಾರೋ ಆಹಾರಾ ತಣ್ಹಾನಿದಾನಾ ತಣ್ಹಾಸಮುದಯಾ ತಣ್ಹಾಜಾತಿಕಾ ತಣ್ಹಾಪಭವಾ।>
    text <ತಣ್ಹಾ ಚಾಯಂ। ಭಿಕ್ಖವೇ। ಕಿಂನಿದಾನಾ ಕಿಂಸಮುದಯಾ ಕಿಂಜಾತಿಕಾ ಕಿಂಪಭವಾ॥>
    text <ತಣ್ಹಾ ವೇದನಾನಿದಾನಾ ವೇದನಾಸಮುದಯಾ ವೇದನಾಜಾತಿಕಾ ವೇದನಾಪಭವಾ।>
    text <ವೇದನಾ ಚಾಯಂ। ಭಿಕ್ಖವೇ। ಕಿಂನಿದಾನಾ ಕಿಂಸಮುದಯಾ ಕಿಂಜಾತಿಕಾ ಕಿಂಪಭವಾ॥>
    text <ವೇದನಾ ಫಸ್ಸನಿದಾನಾ ಫಸ್ಸಸಮುದಯಾ ಫಸ್ಸಜಾತಿಕಾ ಫಸ್ಸಪಭವಾ।>
    text <ಫಸ್ಸೋ ಚಾಯಂ। ಭಿಕ್ಖವೇ। ಕಿಂನಿದಾನೋ ಕಿಂಸಮುದಯೋ ಕಿಂಜಾತಿಕೋ ಕಿಂಪಭವೋ॥>
    text <ಫಸ್ಸೋ ಸಳಾಯತನನಿದಾನೋ ಸಳಾಯತನಸಮುದಯೋ ಸಳಾಯತನಜಾತಿಕೋ ಸಳಾಯತನಪಭವೋ।>
    text <ಸಳಾಯತನಂ ಚಿದಂ। ಭಿಕ್ಖವೇ। ಕಿಂನಿದಾನಂ ಕಿಂಸಮುದಯಂ ಕಿಂಜಾತಿಕಂ ಕಿಂಪಭವಂ॥>
    text <ಸಳಾಯತನಂ ನಾಮರೂಪನಿದಾನಂ ನಾಮರೂಪಸಮುದಯಂ ನಾಮರೂಪಜಾತಿಕಂ ನಾಮರೂಪಪಭವಂ।>
    text <ನಾಮರೂಪಂ ಚಿದಂ। ಭಿಕ್ಖವೇ। ಕಿಂನಿದಾನಂ ಕಿಂಸಮುದಯಂ ಕಿಂಜಾತಿಕಂ ಕಿಂಪಭವಂ॥>
    text <ನಾಮರೂಪಂ ವಿಞ್ಞಾಣನಿದಾನಂ ವಿಞ್ಞಾಣಸಮುದಯಂ ವಿಞ್ಞಾಣಜಾತಿಕಂ ವಿಞ್ಞಾಣಪಭವಂ।>
    text <ವಿಞ್ಞಾಣಂ ಚಿದಂ। ಭಿಕ್ಖವೇ। ಕಿಂನಿದಾನಂ ಕಿಂಸಮುದಯಂ ಕಿಂಜಾತಿಕಂ ಕಿಂಪಭವಂ॥>
    text <ವಿಞ್ಞಾಣಂ ಸಙ್ಖಾರನಿದಾನಂ ಸಙ್ಖಾರಸಮುದಯಂ ಸಙ್ಖಾರಜಾತಿಕಂ ಸಙ್ಖಾರಪಭವಂ।>
    text <ಸಙ್ಖಾರಾ ಚಿಮೇ। ಭಿಕ್ಖವೇ। ಕಿಂನಿದಾನಾ ಕಿಂಸಮುದಯಾ ಕಿಂಜಾತಿಕಾ ಕಿಂಪಭವಾ॥>
    text <ಸಙ್ಖಾರಾ ಅವಿಜ್ಜಾನಿದಾನಾ ಅವಿಜ್ಜಾಸಮುದಯಾ ಅವಿಜ್ಜಾಜಾತಿಕಾ ಅವಿಜ್ಜಾಪಭವಾ।>
    text <ಇತಿ ಖೋ। ಭಿಕ್ಖವೇ। ಅವಿಜ್ಜಾಪಚ್ಚಯಾ ಸಙ್ಖಾರಾ। ಸಙ್ಖಾರಪಚ್ಚಯಾ ವಿಞ್ಞಾಣಂ। ವಿಞ್ಞಾಣಪಚ್ಚಯಾ ನಾಮರೂಪಂ। ನಾಮರೂಪಪಚ್ಚಯಾ ಸಳಾಯತನಂ। ಸಳಾಯತನಪಚ್ಚಯಾ ಫಸ್ಸೋ। ಫಸ್ಸಪಚ್ಚಯಾ ವೇದನಾ। ವೇದನಾಪಚ್ಚಯಾ ತಣ್ಹಾ। ತಣ್ಹಾಪಚ್ಚಯಾ ಉಪಾದಾನಂ। ಉಪಾದಾನಪಚ್ಚಯಾ ಭವೋ। ಭವಪಚ್ಚಯಾ ಜಾತಿ। ಜಾತಿಪಚ್ಚಯಾ ಜರಾಮರಣಂ ಸೋಕಪರಿದೇವದುಕ್ಖದೋಮನಸ್ಸುಪಾಯಾಸಾ ಸಮ್ಭವನ್ತಿ। ಏವಮೇತಸ್ಸ ಕೇವಲಸ್ಸ ದುಕ್ಖಕ್ಖನ್ಧಸ್ಸ ಸಮುದಯೋ ಹೋತಿ।>
    text <೪೦೩>, <ಜಾತಿಪಚ್ಚಯಾ ಜರಾಮರಣನ್ತಿ ಇತಿ ಖೋ ಪನೇತಂ ವುತ್ತಂ। ಜಾತಿಪಚ್ಚಯಾ ನು ಖೋ। ಭಿಕ್ಖವೇ। ಜರಾಮರಣಂ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ಜಾತಿಪಚ್ಚಯಾ। ಭನ್ತೇ। ಜರಾಮರಣಂ। ಏವಂ ನೋ ಏತ್ಥ ಹೋತಿ ಜಾತಿಪಚ್ಚಯಾ ಜರಾಮರಣನ್ತಿ। ಭವಪಚ್ಚಯಾ ಜಾತೀತಿ ಇತಿ ಖೋ ಪನೇತಂ ವುತ್ತಂ। ಭವಪಚ್ಚಯಾ ನು ಖೋ। ಭಿಕ್ಖವೇ। ಜಾತಿ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ಭವಪಚ್ಚಯಾ। ಭನ್ತೇ। ಜಾತಿ। ಏವಂ ನೋ ಏತ್ಥ ಹೋತಿ ಭವಪಚ್ಚಯಾ ಜಾತೀತಿ। ಉಪಾದಾನಪಚ್ಚಯಾ ಭವೋತಿ ಇತಿ ಖೋ ಪನೇತಂ ವುತ್ತಂ। ಉಪಾದಾನಪಚ್ಚಯಾ ನು ಖೋ। ಭಿಕ್ಖವೇ। ಭವೋ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ಉಪಾದಾನಪಚ್ಚಯಾ। ಭನ್ತೇ। ಭವೋ। ಏವಂ ನೋ ಏತ್ಥ ಹೋತಿ ಉಪಾದಾನಪಚ್ಚಯಾ ಭವೋತಿ। ತಣ್ಹಾಪಚ್ಚಯಾ ಉಪಾದಾನನ್ತಿ ಇತಿ ಖೋ ಪನೇತಂ ವುತ್ತಂ। ತಣ್ಹಾಪಚ್ಚಯಾ ನು ಖೋ। ಭಿಕ್ಖವೇ। ಉಪಾದಾನಂ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ತಣ್ಹಾಪಚ್ಚಯಾ। ಭನ್ತೇ। ಉಪಾದಾನಂ। ಏವಂ ನೋ ಏತ್ಥ ಹೋತಿ ತಣ್ಹಾಪಚ್ಚಯಾ ಉಪಾದಾನನ್ತಿ। ವೇದನಾಪಚ್ಚಯಾ ತಣ್ಹಾತಿ ಇತಿ ಖೋ ಪನೇತಂ ವುತ್ತಂ। ವೇದನಾಪಚ್ಚಯಾ ನು ಖೋ। ಭಿಕ್ಖವೇ। ತಣ್ಹಾ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ವೇದನಾಪಚ್ಚಯಾ। ಭನ್ತೇ। ತಣ್ಹಾ। ಏವಂ ನೋ ಏತ್ಥ ಹೋತಿ ವೇದನಾಪಚ್ಚಯಾ ತಣ್ಹಾತಿ। ಫಸ್ಸಪಚ್ಚಯಾ ವೇದನಾತಿ ಇತಿ ಖೋ ಪನೇತಂ ವುತ್ತಂ। ಫಸ್ಸಪಚ್ಚಯಾ ನು ಖೋ। ಭಿಕ್ಖವೇ। ವೇದನಾ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ಫಸ್ಸಪಚ್ಚಯಾ। ಭನ್ತೇ। ವೇದನಾ। ಏವಂ ನೋ ಏತ್ಥ ಹೋತಿ ಫಸ್ಸಪಚ್ಚಯಾ ವೇದನಾತಿ। ಸಳಾಯತನಪಚ್ಚಯಾ ಫಸ್ಸೋತಿ ಇತಿ ಖೋ ಪನೇತಂ ವುತ್ತಂ। ಸಳಾಯತನಪಚ್ಚಯಾ ನು ಖೋ। ಭಿಕ್ಖವೇ। ಫಸ್ಸೋ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ಸಳಾಯತನಪಚ್ಚಯಾ। ಭನ್ತೇ। ಫಸ್ಸೋ। ಏವಂ ನೋ ಏತ್ಥ ಹೋತಿ ಸಳಾಯತನಪಚ್ಚಯಾ ಫಸ್ಸೋತಿ। ನಾಮರೂಪಪಚ್ಚಯಾ ಸಳಾಯತನನ್ತಿ ಇತಿ ಖೋ ಪನೇತಂ ವುತ್ತಂ। ನಾಮರೂಪಪಚ್ಚಯಾ ನು ಖೋ। ಭಿಕ್ಖವೇ। ಸಳಾಯತನಂ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ನಾಮರೂಪಪಚ್ಚಯಾ। ಭನ್ತೇ। ಸಳಾಯತನಂ। ಏವಂ ನೋ ಏತ್ಥ ಹೋತಿ ನಾಮರೂಪಪಚ್ಚಯಾ ಸಳಾಯತನನ್ತಿ। ವಿಞ್ಞಾಣಪಚ್ಚಯಾ ನಾಮರೂಪನ್ತಿ ಇತಿ ಖೋ ಪನೇತಂ ವುತ್ತಂ। ವಿಞ್ಞಾಣಪಚ್ಚಯಾ ನು ಖೋ। ಭಿಕ್ಖವೇ। ನಾಮರೂಪಂ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ವಿಞ್ಞಾಣಪಚ್ಚಯಾ। ಭನ್ತೇ। ನಾಮರೂಪಂ। ಏವಂ ನೋ ಏತ್ಥ ಹೋತಿ ವಿಞ್ಞಾಣಪಚ್ಚಯಾ ನಾಮರೂಪನ್ತಿ। ಸಙ್ಖಾರಪಚ್ಚಯಾ ವಿಞ್ಞಾಣನ್ತಿ ಇತಿ ಖೋ ಪನೇತಂ ವುತ್ತಂ। ಸಙ್ಖಾರಪಚ್ಚಯಾ ನು ಖೋ। ಭಿಕ್ಖವೇ। ವಿಞ್ಞಾಣಂ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ಸಙ್ಖಾರಪಚ್ಚಯಾ। ಭನ್ತೇ। ವಿಞ್ಞಾಣಂ। ಏವಂ ನೋ ಏತ್ಥ ಹೋತಿ ಸಙ್ಖಾರಪಚ್ಚಯಾ ವಿಞ್ಞಾಣನ್ತಿ। ಅವಿಜ್ಜಾಪಚ್ಚಯಾ ಸಙ್ಖಾರಾತಿ ಇತಿ ಖೋ ಪನೇತಂ ವುತ್ತಂ। ಅವಿಜ್ಜಾಪಚ್ಚಯಾ ನು ಖೋ। ಭಿಕ್ಖವೇ। ಸಙ್ಖಾರಾ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ಅವಿಜ್ಜಾಪಚ್ಚಯಾ। ಭನ್ತೇ। ಸಙ್ಖಾರಾ। ಏವಂ ನೋ ಏತ್ಥ ಹೋತಿ ಅವಿಜ್ಜಾಪಚ್ಚಯಾ ಸಙ್ಖಾರಾತಿ।>
    text <೪೦೪>, <ಸಾಧು। ಭಿಕ್ಖವೇ। ಇತಿ ಖೋ। ಭಿಕ್ಖವೇ। ತುಮ್ಹೇಪಿ ಏವಂ ವದೇಥ। ಅಹಮ್ಪಿ ಏವಂ ವದಾಮಿ ಇಮಸ್ಮಿಂ ಸತಿ ಇದಂ ಹೋತಿ। ಇಮಸ್ಸುಪ್ಪಾದಾ ಇದಂ ಉಪ್ಪಜ್ಜತಿ। ಯದಿದಂ ಅವಿಜ್ಜಾಪಚ್ಚಯಾ ಸಙ್ಖಾರಾ। ಸಙ್ಖಾರಪಚ್ಚಯಾ ವಿಞ್ಞಾಣಂ। ವಿಞ್ಞಾಣಪಚ್ಚಯಾ ನಾಮರೂಪಂ। ನಾಮರೂಪಪಚ್ಚಯಾ ಸಳಾಯತನಂ। ಸಳಾಯತನಪಚ್ಚಯಾ ಫಸ್ಸೋ। ಫಸ್ಸಪಚ್ಚಯಾ ವೇದನಾ। ವೇದನಾಪಚ್ಚಯಾ ತಣ್ಹಾ। ತಣ್ಹಾಪಚ್ಚಯಾ ಉಪಾದಾನಂ। ಉಪಾದಾನಪಚ್ಚಯಾ ಭವೋ। ಭವಪಚ್ಚಯಾ ಜಾತಿ। ಜಾತಿಪಚ್ಚಯಾ ಜರಾಮರಣಂ ಸೋಕಪರಿದೇವದುಕ್ಖದೋಮನಸ್ಸುಪಾಯಾಸಾ ಸಮ್ಭವನ್ತಿ। ಏವಮೇತಸ್ಸ ಕೇವಲಸ್ಸ ದುಕ್ಖಕ್ಖನ್ಧಸ್ಸ ಸಮುದಯೋ ಹೋತಿ।>
    text <ಅವಿಜ್ಜಾಯತ್ವೇವ ಅಸೇಸವಿರಾಗನಿರೋಧಾ ಸಙ್ಖಾರನಿರೋಧೋ। ಸಙ್ಖಾರನಿರೋಧಾ ವಿಞ್ಞಾಣನಿರೋಧೋ। ವಿಞ್ಞಾಣನಿರೋಧಾ ನಾಮರೂಪನಿರೋಧೋ। ನಾಮರೂಪನಿರೋಧಾ ಸಳಾಯತನನಿರೋಧೋ। ಸಳಾಯತನನಿರೋಧಾ ಫಸ್ಸನಿರೋಧೋ। ಫಸ್ಸನಿರೋಧಾ ವೇದನಾನಿರೋಧೋ। ವೇದನಾನಿರೋಧಾ ತಣ್ಹಾನಿರೋಧೋ। ತಣ್ಹಾನಿರೋಧಾ ಉಪಾದಾನನಿರೋಧೋ। ಉಪಾದಾನನಿರೋಧಾ ಭವನಿರೋಧೋ। ಭವನಿರೋಧಾ ಜಾತಿನಿರೋಧೋ। ಜಾತಿನಿರೋಧಾ ಜರಾಮರಣಂ ಸೋಕಪರಿದೇವದುಕ್ಖದೋಮನಸ್ಸುಪಾಯಾಸಾ ನಿರುಜ್ಝನ್ತಿ। ಏವಮೇತಸ್ಸ ಕೇವಲಸ್ಸ ದುಕ್ಖಕ್ಖನ್ಧಸ್ಸ ನಿರೋಧೋ ಹೋತಿ।>
    text <೪೦೫>, <ಜಾತಿನಿರೋಧಾ ಜರಾಮರಣನಿರೋಧೋತಿ ಇತಿ ಖೋ ಪನೇತಂ ವುತ್ತಂ। ಜಾತಿನಿರೋಧಾ ನು ಖೋ। ಭಿಕ್ಖವೇ। ಜರಾಮರಣನಿರೋಧೋ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ಜಾತಿನಿರೋಧಾ। ಭನ್ತೇ। ಜರಾಮರಣನಿರೋಧೋ। ಏವಂ ನೋ ಏತ್ಥ ಹೋತಿ ಜಾತಿನಿರೋಧಾ ಜರಾಮರಣನಿರೋಧೋತಿ। ಭವನಿರೋಧಾ ಜಾತಿನಿರೋಧೋತಿ ಇತಿ ಖೋ ಪನೇತಂ ವುತ್ತಂ। ಭವನಿರೋಧಾ ನು ಖೋ। ಭಿಕ್ಖವೇ। ಜಾತಿನಿರೋಧೋ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ಭವನಿರೋಧಾ। ಭನ್ತೇ। ಜಾತಿನಿರೋಧೋ। ಏವಂ ನೋ ಏತ್ಥ ಹೋತಿ ಭವನಿರೋಧಾ ಜಾತಿನಿರೋಧೋತಿ। ಉಪಾದಾನನಿರೋಧಾ ಭವನಿರೋಧೋತಿ ಇತಿ ಖೋ ಪನೇತಂ ವುತ್ತಂ। ಉಪಾದಾನನಿರೋಧಾ ನು ಖೋ। ಭಿಕ್ಖವೇ। ಭವನಿರೋಧೋ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ಉಪಾದಾನನಿರೋಧಾ। ಭನ್ತೇ। ಭವನಿರೋಧೋ। ಏವಂ ನೋ ಏತ್ಥ ಹೋತಿ ಉಪಾದಾನನಿರೋಧಾ ಭವನಿರೋಧೋತಿ। ತಣ್ಹಾನಿರೋಧಾ ಉಪಾದಾನನಿರೋಧೋತಿ ಇತಿ ಖೋ ಪನೇತಂ ವುತ್ತಂ। ತಣ್ಹಾನಿರೋಧಾ ನು ಖೋ। ಭಿಕ್ಖವೇ। ಉಪಾದಾನನಿರೋಧೋ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ತಣ್ಹಾನಿರೋಧಾ। ಭನ್ತೇ। ಉಪಾದಾನನಿರೋಧೋ। ಏವಂ ನೋ ಏತ್ಥ ಹೋತಿ ತಣ್ಹಾನಿರೋಧಾ ಉಪಾದಾನನಿರೋಧೋತಿ। ವೇದನಾನಿರೋಧಾ ತಣ್ಹಾನಿರೋಧೋತಿ ಇತಿ ಖೋ ಪನೇತಂ ವುತ್ತಂ। ವೇದನಾನಿರೋಧಾ ನು ಖೋ। ಭಿಕ್ಖವೇ। ತಣ್ಹಾನಿರೋಧೋ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ವೇದನಾನಿರೋಧಾ। ಭನ್ತೇ। ತಣ್ಹಾನಿರೋಧೋ। ಏವಂ ನೋ ಏತ್ಥ ಹೋತಿ ವೇದನಾನಿರೋಧಾ ತಣ್ಹಾನಿರೋಧೋತಿ। ಫಸ್ಸನಿರೋಧಾ ವೇದನಾನಿರೋಧೋತಿ ಇತಿ ಖೋ ಪನೇತಂ ವುತ್ತಂ। ಫಸ್ಸನಿರೋಧಾ ನು ಖೋ। ಭಿಕ್ಖವೇ। ವೇದನಾನಿರೋಧೋ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ಫಸ್ಸನಿರೋಧಾ। ಭನ್ತೇ। ವೇದನಾನಿರೋಧೋ। ಏವಂ ನೋ ಏತ್ಥ ಹೋತಿ ಫಸ್ಸನಿರೋಧಾ ವೇದನಾನಿರೋಧೋತಿ। ಸಳಾಯತನನಿರೋಧಾ ಫಸ್ಸನಿರೋಧೋತಿ ಇತಿ ಖೋ ಪನೇತಂ ವುತ್ತಂ। ಸಳಾಯತನನಿರೋಧಾ ನು ಖೋ। ಭಿಕ್ಖವೇ। ಫಸ್ಸನಿರೋಧೋ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ಸಳಾಯತನನಿರೋಧಾ। ಭನ್ತೇ। ಫಸ್ಸನಿರೋಧೋ। ಏವಂ ನೋ ಏತ್ಥ ಹೋತಿ ಸಳಾಯತನನಿರೋಧಾ ಫಸ್ಸನಿರೋಧೋತಿ। ನಾಮರೂಪನಿರೋಧಾ ಸಳಾಯತನನಿರೋಧೋತಿ ಇತಿ ಖೋ ಪನೇತಂ ವುತ್ತಂ। ನಾಮರೂಪನಿರೋಧಾ ನು ಖೋ। ಭಿಕ್ಖವೇ। ಸಳಾಯತನನಿರೋಧೋ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ನಾಮರೂಪನಿರೋಧಾ। ಭನ್ತೇ। ಸಳಾಯತನನಿರೋಧೋ। ಏವಂ ನೋ ಏತ್ಥ ಹೋತಿ ನಾಮರೂಪನಿರೋಧಾ ಸಳಾಯತನನಿರೋಧೋತಿ। ವಿಞ್ಞಾಣನಿರೋಧಾ ನಾಮರೂಪನಿರೋಧೋತಿ ಇತಿ ಖೋ ಪನೇತಂ ವುತ್ತಂ। ವಿಞ್ಞಾಣನಿರೋಧಾ ನು ಖೋ। ಭಿಕ್ಖವೇ। ನಾಮರೂಪನಿರೋಧೋ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ವಿಞ್ಞಾಣನಿರೋಧಾ। ಭನ್ತೇ। ನಾಮರೂಪನಿರೋಧೋ। ಏವಂ ನೋ ಏತ್ಥ ಹೋತಿ ವಿಞ್ಞಾಣನಿರೋಧಾ ನಾಮರೂಪನಿರೋಧೋತಿ। ಸಙ್ಖಾರನಿರೋಧಾ ವಿಞ್ಞಾಣನಿರೋಧೋತಿ ಇತಿ ಖೋ ಪನೇತಂ ವುತ್ತಂ। ಸಙ್ಖಾರನಿರೋಧಾ ನು ಖೋ। ಭಿಕ್ಖವೇ। ವಿಞ್ಞಾಣನಿರೋಧೋ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ಸಙ್ಖಾರನಿರೋಧಾ। ಭನ್ತೇ। ವಿಞ್ಞಾಣನಿರೋಧೋ। ಏವಂ ನೋ ಏತ್ಥ ಹೋತಿ ಸಙ್ಖಾರನಿರೋಧಾ ವಿಞ್ಞಾಣನಿರೋಧೋತಿ। ಅವಿಜ್ಜಾನಿರೋಧಾ ಸಙ್ಖಾರನಿರೋಧೋತಿ ಇತಿ ಖೋ ಪನೇತಂ ವುತ್ತಂ। ಅವಿಜ್ಜಾನಿರೋಧಾ ನು ಖೋ। ಭಿಕ್ಖವೇ। ಸಙ್ಖಾರನಿರೋಧೋ। ನೋ ವಾ। ಕಥಂ ವಾ ಏತ್ಥ ಹೋತೀತಿ॥ ಅವಿಜ್ಜಾನಿರೋಧಾ। ಭನ್ತೇ। ಸಙ್ಖಾರನಿರೋಧೋ। ಏವಂ ನೋ ಏತ್ಥ ಹೋತಿ ಅವಿಜ್ಜಾನಿರೋಧಾ ಸಙ್ಖಾರನಿರೋಧೋತಿ।>
    text <೪೦೬>, <ಸಾಧು। ಭಿಕ್ಖವೇ। ಇತಿ ಖೋ। ಭಿಕ್ಖವೇ। ತುಮ್ಹೇಪಿ ಏವಂ ವದೇಥ। ಅಹಮ್ಪಿ ಏವಂ ವದಾಮಿ ಇಮಸ್ಮಿಂ ಅಸತಿ ಇದಂ ನ ಹೋತಿ। ಇಮಸ್ಸ ನಿರೋಧಾ ಇದಂ ನಿರುಜ್ಝತಿ। ಯದಿದಂ ಅವಿಜ್ಜಾನಿರೋಧಾ ಸಙ್ಖಾರನಿರೋಧೋ। ಸಙ್ಖಾರನಿರೋಧಾ ವಿಞ್ಞಾಣನಿರೋಧೋ। ವಿಞ್ಞಾಣನಿರೋಧಾ ನಾಮರೂಪನಿರೋಧೋ। ನಾಮರೂಪನಿರೋಧಾ ಸಳಾಯತನನಿರೋಧೋ। ಸಳಾಯತನನಿರೋಧಾ ಫಸ್ಸನಿರೋಧೋ। ಫಸ್ಸನಿರೋಧಾ ವೇದನಾನಿರೋಧೋ। ವೇದನಾನಿರೋಧಾ ತಣ್ಹಾನಿರೋಧೋ। ತಣ್ಹಾನಿರೋಧಾ ಉಪಾದಾನನಿರೋಧೋ। ಉಪಾದಾನನಿರೋಧಾ ಭವನಿರೋಧೋ। ಭವನಿರೋಧಾ ಜಾತಿನಿರೋಧೋ। ಜಾತಿನಿರೋಧಾ ಜರಾಮರಣಂ ಸೋಕಪರಿದೇವದುಕ್ಖದೋಮನಸ್ಸುಪಾಯಾಸಾ ನಿರುಜ್ಝನ್ತಿ। ಏವಮೇತಸ್ಸ ಕೇವಲಸ್ಸ ದುಕ್ಖಕ್ಖನ್ಧಸ್ಸ ನಿರೋಧೋ ಹೋತಿ।>
    text <೪೦೭>, <ಅಪಿ ನು ತುಮ್ಹೇ। ಭಿಕ್ಖವೇ। ಏವಂ ಜಾನನ್ತಾ ಏವಂ ಪಸ್ಸನ್ತಾ ಪುಬ್ಬನ್ತಂ ವಾ ಪಟಿಧಾವೇಯ್ಯಾಥ ಅಹೇಸುಮ್ಹ ನು ಖೋ ಮಯಂ ಅತೀತಮದ್ಧಾನಂ। ನನು ಖೋ ಅಹೇಸುಮ್ಹ ಅತೀತಮದ್ಧಾನಂ। ಕಿಂ ನು ಖೋ ಅಹೇಸುಮ್ಹ ಅತೀತಮದ್ಧಾನಂ। ಕಥಂ ನು ಖೋ ಅಹೇಸುಮ್ಹ ಅತೀತಮದ್ಧಾನಂ। ಕಿಂ ಹುತ್ವಾ ಕಿಂ ಅಹೇಸುಮ್ಹ ನು ಖೋ ಮಯಂ ಅತೀತಮದ್ಧಾನನ್ತಿ॥>
    text <ನೋ ಹೇತಂ। ಭನ್ತೇ।>
    text <ಅಪಿ ನು ತುಮ್ಹೇ। ಭಿಕ್ಖವೇ। ಏವಂ ಜಾನನ್ತಾ ಏವಂ ಪಸ್ಸನ್ತಾ ಅಪರನ್ತಂ ವಾ ಪಟಿಧಾವೇಯ್ಯಾಥ ಭವಿಸ್ಸಾಮ ನು ಖೋ ಮಯಂ ಅನಾಗತಮದ್ಧಾನಂ। ನನು ಖೋ ಭವಿಸ್ಸಾಮ ಅನಾಗತಮದ್ಧಾನಂ। ಕಿಂ ನು ಖೋ ಭವಿಸ್ಸಾಮ ಅನಾಗತಮದ್ಧಾನಂ। ಕಥಂ ನು ಖೋ ಭವಿಸ್ಸಾಮ ಅನಾಗತಮದ್ಧಾನಂ। ಕಿಂ ಹುತ್ವಾ ಕಿಂ ಭವಿಸ್ಸಾಮ ನು ಖೋ ಮಯಂ ಅನಾಗತಮದ್ಧಾನನ್ತಿ॥>
    text <ನೋ ಹೇತಂ। ಭನ್ತೇ।>
    text <ಅಪಿ ನು ತುಮ್ಹೇ। ಭಿಕ್ಖವೇ। ಏವಂ ಜಾನನ್ತಾ ಏವಂ ಪಸ್ಸನ್ತಾ ಏತರಹಿ ವಾ ಪಚ್ಚುಪ್ಪನ್ನಮದ್ಧಾನಂ ಅಜ್ಝತ್ತಂ ಕಥಂಕಥೀ ಅಸ್ಸಥ ಅಹಂ ನು ಖೋಸ್ಮಿ। ನೋ ನು ಖೋಸ್ಮಿ। ಕಿಂ ನು ಖೋಸ್ಮಿ। ಕಥಂ ನು ಖೋಸ್ಮಿ। ಅಯಂ ನು ಖೋ ಸತ್ತೋ ಕುತೋ ಆಗತೋ। ಸೋ ಕುಹಿಂಗಾಮೀ ಭವಿಸ್ಸತೀತಿ॥>
    text <ನೋ ಹೇತಂ। ಭನ್ತೇ।>
    text <ಅಪಿ ನು ತುಮ್ಹೇ। ಭಿಕ್ಖವೇ। ಏವಂ ಜಾನನ್ತಾ ಏವಂ ಪಸ್ಸನ್ತಾ ಏವಂ ವದೇಯ್ಯಾಥ ಸತ್ಥಾ ನೋ ಗರು। ಸತ್ಥುಗಾರವೇನ ಚ ಮಯಂ ಏವಂ ವದೇಮಾತಿ॥>
    text <ನೋ ಹೇತಂ। ಭನ್ತೇ।>
    text <ಅಪಿ ನು ತುಮ್ಹೇ। ಭಿಕ್ಖವೇ। ಏವಂ ಜಾನನ್ತಾ ಏವಂ ಪಸ್ಸನ್ತಾ ಏವಂ ವದೇಯ್ಯಾಥ ಸಮಣೋ ಏವಮಾಹ। ಸಮಣಾ ಚ ನಾಮ ಮಯಂ ಏವಂ ವದೇಮಾತಿ॥>
    text <ನೋ ಹೇತಂ। ಭನ್ತೇ।>
    text <ಅಪಿ ನು ತುಮ್ಹೇ। ಭಿಕ್ಖವೇ। ಏವಂ ಜಾನನ್ತಾ ಏವಂ ಪಸ್ಸನ್ತಾ ಅಞ್ಞಂ ಸತ್ಥಾರಂ ಉದ್ದಿಸೇಯ್ಯಾಥಾತಿ॥>
    text <ನೋ ಹೇತಂ। ಭನ್ತೇ।>
    text <ಅಪಿ ನು ತುಮ್ಹೇ। ಭಿಕ್ಖವೇ। ಏವಂ ಜಾನನ್ತಾ ಏವಂ ಪಸ್ಸನ್ತಾ ಯಾನಿ ತಾನಿ ಪುಥುಸಮಣಬ್ರಾಹ್ಮಣಾನಂ ವತ ಕೋತೂಹಲಮಙ್ಗಲಾನಿ ತಾನಿ ಸಾರತೋ ಪಚ್ಚಾಗಚ್ಛೇಯ್ಯಾಥಾತಿ॥>
    text <ನೋ ಹೇತಂ। ಭನ್ತೇ।>
    text <ನನು। ಭಿಕ್ಖವೇ। ಯದೇವ ತುಮ್ಹಾಕಂ ಸಾಮಂ ಞಾತಂ ಸಾಮಂ ದಿಟ್ಠಂ ಸಾಮಂ ವಿದಿತಂ। ತದೇವ ತುಮ್ಹೇ ವದೇಥಾತಿ।>
    text <ಏವಂ। ಭನ್ತೇ।>
    text <ಸಾಧು। ಭಿಕ್ಖವೇ। ಉಪನೀತಾ ಖೋ ಮೇ ತುಮ್ಹೇ। ಭಿಕ್ಖವೇ। ಇಮಿನಾ ಸನ್ದಿಟ್ಠಿಕೇನ ಧಮ್ಮೇನ ಅಕಾಲಿಕೇನ ಏಹಿಪಸ್ಸಿಕೇನ ಓಪನೇಯ್ಯಿಕೇನ ಪಚ್ಚತ್ತಂ ವೇದಿತಬ್ಬೇನ ವಿಞ್ಞೂಹಿ। ಸನ್ದಿಟ್ಠಿಕೋ ಅಯಂ। ಭಿಕ್ಖವೇ। ಧಮ್ಮೋ ಅಕಾಲಿಕೋ ಏಹಿಪಸ್ಸಿಕೋ ಓಪನೇಯ್ಯಿಕೋ ಪಚ್ಚತ್ತಂ ವೇದಿತಬ್ಬೋ ವಿಞ್ಞೂಹಿ ಇತಿ ಯನ್ತಂ ವುತ್ತಂ। ಇದಮೇತಂ ಪಟಿಚ್ಚ ವುತ್ತನ್ತಿ।>
    text <೪೦೮>, <ತಿಣ್ಣಂ ಖೋ ಪನ। ಭಿಕ್ಖವೇ। ಸನ್ನಿಪಾತಾ ಗಬ್ಭಸ್ಸಾವಕ್ಕನ್ತಿ ಹೋತಿ। ಇಧ ಮಾತಾಪಿತರೋ ಚ ಸನ್ನಿಪತಿತಾ ಹೋನ್ತಿ। ಮಾತಾ ಚ ನ ಉತುನೀ ಹೋತಿ। ಗನ್ಧಬ್ಬೋ ಚ ನ ಪಚ್ಚುಪಟ್ಠಿತೋ ಹೋತಿ। ನೇವ ತಾವ ಗಬ್ಭಸ್ಸಾವಕ್ಕನ್ತಿ ಹೋತಿ। ಇಧ ಮಾತಾಪಿತರೋ ಚ ಸನ್ನಿಪತಿತಾ ಹೋನ್ತಿ। ಮಾತಾ ಚ ಉತುನೀ ಹೋತಿ। ಗನ್ಧಬ್ಬೋ ಚ ನ ಪಚ್ಚುಪಟ್ಠಿತೋ ಹೋತಿ। ನೇವ ತಾವ ಗಬ್ಭಸ್ಸಾವಕ್ಕನ್ತಿ ಹೋತಿ। ಯತೋ ಚ ಖೋ। ಭಿಕ್ಖವೇ। ಮಾತಾಪಿತರೋ ಚ ಸನ್ನಿಪತಿತಾ ಹೋನ್ತಿ। ಮಾತಾ ಚ ಉತುನೀ ಹೋತಿ। ಗನ್ಧಬ್ಬೋ ಚ ಪಚ್ಚುಪಟ್ಠಿತೋ ಹೋತಿ ಏವಂ ತಿಣ್ಣಂ ಸನ್ನಿಪಾತಾ ಗಬ್ಭಸ್ಸಾವಕ್ಕನ್ತಿ ಹೋತಿ। ತಮೇನಂ। ಭಿಕ್ಖವೇ। ಮಾತಾ ನವ ವಾ ದಸ ವಾ ಮಾಸೇ ಗಬ್ಭಂ ಕುಚ್ಛಿನಾ ಪರಿಹರತಿ ಮಹತಾ ಸಂಸಯೇನ ಗರುಭಾರಂ। ತಮೇನಂ। ಭಿಕ್ಖವೇ। ಮಾತಾ ನವನ್ನಂ ವಾ ದಸನ್ನಂ ವಾ ಮಾಸಾನಂ ಅಚ್ಚಯೇನ ವಿಜಾಯತಿ ಮಹತಾ ಸಂಸಯೇನ ಗರುಭಾರಂ। ತಮೇನಂ ಜಾತಂ ಸಮಾನಂ ಸಕೇನ ಲೋಹಿತೇನ ಪೋಸೇತಿ। ಲೋಹಿತಞ್ಹೇತಂ। ಭಿಕ್ಖವೇ। ಅರಿಯಸ್ಸ ವಿನಯೇ ಯದಿದಂ ಮಾತುಥಞ್ಞಂ। ಸ ಖೋ ಸೋ। ಭಿಕ್ಖವೇ। ಕುಮಾರೋ ವುದ್ಧಿಮನ್ವಾಯ ಇನ್ದ್ರಿಯಾನಂ ಪರಿಪಾಕಮನ್ವಾಯ ಯಾನಿ ತಾನಿ ಕುಮಾರಕಾನಂ ಕೀಳಾಪನಕಾನಿ ತೇಹಿ ಕೀಳತಿ। ಸೇಯ್ಯಥಿದಂ ವಙ್ಕಕಂ ಘಟಿಕಂ ಮೋಕ್ಖಚಿಕಂ ಚಿಙ್ಗುಲಕಂ ಪತ್ತಾಳ್ಹಕಂ ರಥಕಂ ಧನುಕಂ। ಸ ಖೋ ಸೋ। ಭಿಕ್ಖವೇ। ಕುಮಾರೋ ವುದ್ಧಿಮನ್ವಾಯ ಇನ್ದ್ರಿಯಾನಂ ಪರಿಪಾಕಮನ್ವಾಯ ಪಞ್ಚಹಿ ಕಾಮಗುಣೇಹಿ ಸಮಪ್ಪಿತೋ ಸಮಙ್ಗೀಭೂತೋ ಪರಿಚಾರೇತಿ ಚಕ್ಖುವಿಞ್ಞೇಯ್ಯೇಹಿ ರೂಪೇಹಿ ಇಟ್ಠೇಹಿ ಕನ್ತೇಹಿ ಮನಾಪೇಹಿ ಪಿಯರೂಪೇಹಿ ಕಾಮೂಪಸಂಹಿತೇಹಿ ರಜನೀಯೇಹಿ। ಸೋತವಿಞ್ಞೇಯ್ಯೇಹಿ ಸದ್ದೇಹಿ… ಘಾನವಿಞ್ಞೇಯ್ಯೇಹಿ ಗನ್ಧೇಹಿ… ಜಿವ್ಹಾವಿಞ್ಞೇಯ್ಯೇಹಿ ರಸೇಹಿ… ಕಾಯವಿಞ್ಞೇಯ್ಯೇಹಿ ಫೋಟ್ಠಬ್ಬೇಹಿ ಇಟ್ಠೇಹಿ ಕನ್ತೇಹಿ ಮನಾಪೇಹಿ ಪಿಯರೂಪೇಹಿ ಕಾಮೂಪಸಂಹಿತೇಹಿ ರಜನೀಯೇಹಿ।>
    text <೪೦೯>, <ಸೋ ಚಕ್ಖುನಾ ರೂಪಂ ದಿಸ್ವಾ ಪಿಯರೂಪೇ ರೂಪೇ ಸಾರಜ್ಜತಿ। ಅಪ್ಪಿಯರೂಪೇ ರೂಪೇ ಬ್ಯಾಪಜ್ಜತಿ। ಅನುಪಟ್ಠಿತಕಾಯಸತಿ ಚ ವಿಹರತಿ ಪರಿತ್ತಚೇತಸೋ। ತಞ್ಚ ಚೇತೋವಿಮುತ್ತಿಂ ಪಞ್ಞಾವಿಮುತ್ತಿಂ ಯಥಾಭೂತಂ ನಪ್ಪಜಾನಾತಿ ಯತ್ಥಸ್ಸ ತೇ ಪಾಪಕಾ ಅಕುಸಲಾ ಧಮ್ಮಾ ಅಪರಿಸೇಸಾ ನಿರುಜ್ಝನ್ತಿ। ಸೋ ಏವಂ ಅನುರೋಧವಿರೋಧಂ ಸಮಾಪನ್ನೋ ಯಂ ಕಿಞ್ಚಿ ವೇದನಂ ವೇದೇತಿ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ। ಸೋ ತಂ ವೇದನಂ ಅಭಿನನ್ದತಿ ಅಭಿವದತಿ ಅಜ್ಝೋಸಾಯ ತಿಟ್ಠತಿ। ತಸ್ಸ ತಂ ವೇದನಂ ಅಭಿನನ್ದತೋ ಅಭಿವದತೋ ಅಜ್ಝೋಸಾಯ ತಿಟ್ಠತೋ ಉಪ್ಪಜ್ಜತಿ ನನ್ದೀ। ಯಾ ವೇದನಾಸು ನನ್ದೀ ತದುಪಾದಾನಂ। ತಸ್ಸುಪಾದಾನಪಚ್ಚಯಾ ಭವೋ। ಭವಪಚ್ಚಯಾ ಜಾತಿ। ಜಾತಿಪಚ್ಚಯಾ ಜರಾಮರಣಂ ಸೋಕಪರಿದೇವದುಕ್ಖದೋಮನಸ್ಸುಪಾಯಾಸಾ ಸಮ್ಭವನ್ತಿ। ಏವಮೇತಸ್ಸ ಕೇವಲಸ್ಸ ದುಕ್ಖಕ್ಖನ್ಧಸ್ಸ ಸಮುದಯೋ ಹೋತಿ। ಸೋತೇನ ಸದ್ದಂ ಸುತ್ವಾ…ಪೇ॰… ಘಾನೇನ ಗನ್ಧಂ ಘಾಯಿತ್ವಾ…ಪೇ॰… ಜಿವ್ಹಾಯ ರಸಂ ಸಾಯಿತ್ವಾ…ಪೇ॰… ಕಾಯೇನ ಫೋಟ್ಠಬ್ಬಂ ಫುಸಿತ್ವಾ…ಪೇ॰… ಮನಸಾ ಧಮ್ಮಂ ವಿಞ್ಞಾಯ ಪಿಯರೂಪೇ ಧಮ್ಮೇ ಸಾರಜ್ಜತಿ। ಅಪ್ಪಿಯರೂಪೇ ಧಮ್ಮೇ ಬ್ಯಾಪಜ್ಜತಿ। ಅನುಪಟ್ಠಿತಕಾಯಸತಿ ಚ ವಿಹರತಿ ಪರಿತ್ತಚೇತಸೋ। ತಞ್ಚ ಚೇತೋವಿಮುತ್ತಿಂ ಪಞ್ಞಾವಿಮುತ್ತಿಂ ಯಥಾಭೂತಂ ನಪ್ಪಜಾನಾತಿ ಯತ್ಥಸ್ಸ ತೇ ಪಾಪಕಾ ಅಕುಸಲಾ ಧಮ್ಮಾ ಅಪರಿಸೇಸಾ ನಿರುಜ್ಝನ್ತಿ। ಸೋ ಏವಂ ಅನುರೋಧವಿರೋಧಂ ಸಮಾಪನ್ನೋ ಯಂ ಕಿಞ್ಚಿ ವೇದನಂ ವೇದೇತಿ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ। ಸೋ ತಂ ವೇದನಂ ಅಭಿನನ್ದತಿ ಅಭಿವದತಿ ಅಜ್ಝೋಸಾಯ ತಿಟ್ಠತಿ। ತಸ್ಸ ತಂ ವೇದನಂ ಅಭಿನನ್ದತೋ ಅಭಿವದತೋ ಅಜ್ಝೋಸಾಯ ತಿಟ್ಠತೋ ಉಪ್ಪಜ್ಜತಿ ನನ್ದೀ। ಯಾ ವೇದನಾಸು ನನ್ದೀ ತದುಪಾದಾನಂ। ತಸ್ಸುಪಾದಾನಪಚ್ಚಯಾ ಭವೋ। ಭವಪಚ್ಚಯಾ ಜಾತಿ। ಜಾತಿಪಚ್ಚಯಾ ಜರಾಮರಣಂ ಸೋಕಪರಿದೇವದುಕ್ಖದೋಮನಸ್ಸುಪಾಯಾಸಾ ಸಮ್ಭವನ್ತಿ। ಏವಮೇತಸ್ಸ ಕೇವಲಸ್ಸ ದುಕ್ಖಕ್ಖನ್ಧಸ್ಸ ಸಮುದಯೋ ಹೋತಿ।>
    text <೪೧೦>, <ಇಧ। ಭಿಕ್ಖವೇ। ತಥಾಗತೋ ಲೋಕೇ ಉಪ್ಪಜ್ಜತಿ ಅರಹಂ ಸಮ್ಮಾಸಮ್ಬುದ್ಧೋ ವಿಜ್ಜಾಚರಣಸಮ್ಪನ್ನೋ ಸುಗತೋ ಲೋಕವಿದೂ ಅನುತ್ತರೋ ಪುರಿಸದಮ್ಮಸಾರಥಿ ಸತ್ಥಾ ದೇವಮನುಸ್ಸಾನಂ ಬುದ್ಧೋ ಭಗವಾ। ಸೋ ಇಮಂ ಲೋಕಂ ಸದೇವಕಂ ಸಮಾರಕಂ ಸಬ್ರಹ್ಮಕಂ ಸಸ್ಸಮಣಬ್ರಾಹ್ಮಣಿಂ ಪಜಂ ಸದೇವಮನುಸ್ಸಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಪವೇದೇತಿ। ಸೋ ಧಮ್ಮಂ ದೇಸೇತಿ ಆದಿಕಲ್ಯಾಣಂ ಮಜ್ಝೇಕಲ್ಯಾಣಂ ಪರಿಯೋಸಾನಕಲ್ಯಾಣಂ ಸಾತ್ಥಂ ಸಬ್ಯಞ್ಜನಂ। ಕೇವಲಪರಿಪುಣ್ಣಂ ಪರಿಸುದ್ಧಂ ಬ್ರಹ್ಮಚರಿಯಂ ಪಕಾಸೇತಿ। ತಂ ಧಮ್ಮಂ ಸುಣಾತಿ ಗಹಪತಿ ವಾ ಗಹಪತಿಪುತ್ತೋ ವಾ ಅಞ್ಞತರಸ್ಮಿಂ ವಾ ಕುಲೇ ಪಚ್ಚಾಜಾತೋ। ಸೋ ತಂ ಧಮ್ಮಂ ಸುತ್ವಾ ತಥಾಗತೇ ಸದ್ಧಂ ಪಟಿಲಭತಿ। ಸೋ ತೇನ ಸದ್ಧಾಪಟಿಲಾಭೇನ ಸಮನ್ನಾಗತೋ ಇತಿ ಪಟಿಸಞ್ಚಿಕ್ಖತಿ ಸಮ್ಬಾಧೋ ಘರಾವಾಸೋ ರಜಾಪಥೋ। ಅಬ್ಭೋಕಾಸೋ ಪಬ್ಬಜ್ಜಾ। ನಯಿದಂ ಸುಕರಂ ಅಗಾರಂ ಅಜ್ಝಾವಸತಾ ಏಕನ್ತಪರಿಪುಣ್ಣಂ ಏಕನ್ತಪರಿಸುದ್ಧಂ ಸಙ್ಖಲಿಖಿತಂ ಬ್ರಹ್ಮಚರಿಯಂ ಚರಿತುಂ। ಯಂನೂನಾಹಂ ಕೇಸಮಸ್ಸುಂ ಓಹಾರೇತ್ವಾ। ಕಾಸಾಯಾನಿ ವತ್ಥಾನಿ ಅಚ್ಛಾದೇತ್ವಾ। ಅಗಾರಸ್ಮಾ ಅನಗಾರಿಯಂ ಪಬ್ಬಜೇಯ್ಯನ್ತಿ। ಸೋ ಅಪರೇನ ಸಮಯೇನ ಅಪ್ಪಂ ವಾ ಭೋಗಕ್ಖನ್ಧಂ ಪಹಾಯ। ಮಹನ್ತಂ ವಾ ಭೋಗಕ್ಖನ್ಧಂ ಪಹಾಯ। ಅಪ್ಪಂ ವಾ ಞಾತಿಪರಿವಟ್ಟಂ ಪಹಾಯ। ಮಹನ್ತಂ ವಾ ಞಾತಿಪರಿವಟ್ಟಂ ಪಹಾಯ। ಕೇಸಮಸ್ಸುಂ ಓಹಾರೇತ್ವಾ। ಕಾಸಾಯಾನಿ ವತ್ಥಾನಿ ಅಚ್ಛಾದೇತ್ವಾ। ಅಗಾರಸ್ಮಾ ಅನಗಾರಿಯಂ ಪಬ್ಬಜತಿ।>
    text <೪೧೧>, <ಸೋ ಏವಂ ಪಬ್ಬಜಿತೋ ಸಮಾನೋ ಭಿಕ್ಖೂನಂ ಸಿಕ್ಖಾಸಾಜೀವಸಮಾಪನ್ನೋ ಪಾಣಾತಿಪಾತಂ ಪಹಾಯ ಪಾಣಾತಿಪಾತಾ ಪಟಿವಿರತೋ ಹೋತಿ। ನಿಹಿತದಣ್ಡೋ ನಿಹಿತಸತ್ಥೋ ಲಜ್ಜೀ ದಯಾಪನ್ನೋ ಸಬ್ಬಪಾಣಭೂತಹಿತಾನುಕಮ್ಪೀ ವಿಹರತಿ।>
    text <ಅದಿನ್ನಾದಾನಂ ಪಹಾಯ ಅದಿನ್ನಾದಾನಾ ಪಟಿವಿರತೋ ಹೋತಿ। ದಿನ್ನಾದಾಯೀ ದಿನ್ನಪಾಟಿಕಙ್ಖೀ ಅಥೇನೇನ ಸುಚಿಭೂತೇನ ಅತ್ತನಾ ವಿಹರತಿ।>
    text <ಅಬ್ರಹ್ಮಚರಿಯಂ ಪಹಾಯ ಬ್ರಹ್ಮಚಾರೀ ಹೋತಿ। ಆರಾಚಾರೀ ವಿರತೋ ಮೇಥುನಾ ಗಾಮಧಮ್ಮಾ।>
    text <ಮುಸಾವಾದಂ ಪಹಾಯ ಮುಸಾವಾದಾ ಪಟಿವಿರತೋ ಹೋತಿ। ಸಚ್ಚವಾದೀ ಸಚ್ಚಸನ್ಧೋ ಥೇತೋ ಪಚ್ಚಯಿಕೋ ಅವಿಸಂವಾದಕೋ ಲೋಕಸ್ಸ।>
    text <ಪಿಸುಣಂ ವಾಚಂ ಪಹಾಯ ಪಿಸುಣಾಯ ವಾಚಾಯ ಪಟಿವಿರತೋ ಹೋತಿ ಇತೋ ಸುತ್ವಾ ನ ಅಮುತ್ರ ಅಕ್ಖಾತಾ ಇಮೇಸಂ ಭೇದಾಯ। ಅಮುತ್ರ ವಾ ಸುತ್ವಾ ನ ಇಮೇಸಂ ಅಕ್ಖಾತಾ ಅಮೂಸಂ ಭೇದಾಯ। ಇತಿ ಭಿನ್ನಾನಂ ವಾ ಸನ್ಧಾತಾ। ಸಹಿತಾನಂ ವಾ ಅನುಪ್ಪದಾತಾ ಸಮಗ್ಗಾರಾಮೋ ಸಮಗ್ಗರತೋ ಸಮಗ್ಗನನ್ದೀ। ಸಮಗ್ಗಕರಣಿಂ ವಾಚಂ ಭಾಸಿತಾ ಹೋತಿ।>
    text <ಫರುಸಂ ವಾಚಂ ಪಹಾಯ ಫರುಸಾಯ ವಾಚಾಯ ಪಟಿವಿರತೋ ಹೋತಿ ಯಾ ಸಾ ವಾಚಾ ನೇಲಾ ಕಣ್ಣಸುಖಾ ಪೇಮನೀಯಾ ಹದಯಙ್ಗಮಾ ಪೋರೀ ಬಹುಜನಕನ್ತಾ ಬಹುಜನಮನಾಪಾ ತಥಾರೂಪಿಂ ವಾಚಂ ಭಾಸಿತಾ ಹೋತಿ।>
    text <ಸಮ್ಫಪ್ಪಲಾಪಂ ಪಹಾಯ ಸಮ್ಫಪ್ಪಲಾಪಾ ಪಟಿವಿರತೋ ಹೋತಿ। ಕಾಲವಾದೀ ಭೂತವಾದೀ ಅತ್ಥವಾದೀ ಧಮ್ಮವಾದೀ ವಿನಯವಾದೀ। ನಿಧಾನವತಿಂ ವಾಚಂ ಭಾಸಿತಾ ಕಾಲೇನ। ಸಾಪದೇಸಂ ಪರಿಯನ್ತವತಿಂ ಅತ್ಥಸಂಹಿತಂ।>
    text <ಸೋ ಬೀಜಗಾಮಭೂತಗಾಮಸಮಾರಮ್ಭಾ ಪಟಿವಿರತೋ ಹೋತಿ। ಏಕಭತ್ತಿಕೋ ಹೋತಿ ರತ್ತೂಪರತೋ। ವಿರತೋ ವಿಕಾಲಭೋಜನಾ। ನಚ್ಚಗೀತವಾದಿತವಿಸೂಕದಸ್ಸನಾ ಪಟಿವಿರತೋ ಹೋತಿ। ಮಾಲಾಗನ್ಧವಿಲೇಪನಧಾರಣಮಣ್ಡನವಿಭೂಸನಟ್ಠಾನಾ ಪಟಿವಿರತೋ ಹೋತಿ। ಉಚ್ಚಾಸಯನಮಹಾಸಯನಾ ಪಟಿವಿರತೋ ಹೋತಿ। ಜಾತರೂಪರಜತಪಟಿಗ್ಗಹಣಾ ಪಟಿವಿರತೋ ಹೋತಿ। ಆಮಕಧಞ್ಞಪಟಿಗ್ಗಹಣಾ ಪಟಿವಿರತೋ ಹೋತಿ। ಆಮಕಮಂಸಪಟಿಗ್ಗಹಣಾ ಪಟಿವಿರತೋ ಹೋತಿ। ಇತ್ಥಿಕುಮಾರಿಕಪಟಿಗ್ಗಹಣಾ ಪಟಿವಿರತೋ ಹೋತಿ। ದಾಸಿದಾಸಪಟಿಗ್ಗಹಣಾ ಪಟಿವಿರತೋ ಹೋತಿ। ಅಜೇಳಕಪಟಿಗ್ಗಹಣಾ ಪಟಿವಿರತೋ ಹೋತಿ। ಕುಕ್ಕುಟಸೂಕರಪಟಿಗ್ಗಹಣಾ ಪಟಿವಿರತೋ ಹೋತಿ। ಹತ್ಥಿಗವಾಸ್ಸವಳವಪಟಿಗ್ಗಹಣಾ ಪಟಿವಿರತೋ ಹೋತಿ। ಖೇತ್ತವತ್ಥುಪಟಿಗ್ಗಹಣಾ ಪಟಿವಿರತೋ ಹೋತಿ। ದೂತೇಯ್ಯಪಹಿಣಗಮನಾನುಯೋಗಾ ಪಟಿವಿರತೋ ಹೋತಿ। ಕಯವಿಕ್ಕಯಾ ಪಟಿವಿರತೋ ಹೋತಿ। ತುಲಾಕೂಟಕಂಸಕೂಟಮಾನಕೂಟಾ ಪಟಿವಿರತೋ ಹೋತಿ। ಉಕ್ಕೋಟನವಞ್ಚನ-ನಿಕತಿ-ಸಾಚಿಯೋಗಾ ಪಟಿವಿರತೋ ಹೋತಿ। ಛೇದನ-ವಧಬನ್ಧನವಿಪರಾಮೋಸ-ಆಲೋಪ-ಸಹಸಾಕಾರಾ ಪಟಿವಿರತೋ ಹೋತಿ।>
    text <ಸೋ ಸನ್ತುಟ್ಠೋ ಹೋತಿ ಕಾಯಪರಿಹಾರಿಕೇನ ಚೀವರೇನ ಕುಚ್ಛಿಪರಿಹಾರಿಕೇನ ಪಿಣ್ಡಪಾತೇನ। ಸೋ ಯೇನ ಯೇನೇವ ಪಕ್ಕಮತಿ ಸಮಾದಾಯೇವ ಪಕ್ಕಮತಿ। ಸೇಯ್ಯಥಾಪಿ ನಾಮ ಪಕ್ಖೀ ಸಕುಣೋ ಯೇನ ಯೇನೇವ ಡೇತಿ ಸಪತ್ತಭಾರೋವ ಡೇತಿ। ಏವಮೇವ ಭಿಕ್ಖು ಸನ್ತುಟ್ಠೋ ಹೋತಿ ಕಾಯಪರಿಹಾರಿಕೇನ ಚೀವರೇನ। ಕುಚ್ಛಿಪರಿಹಾರಿಕೇನ ಪಿಣ್ಡಪಾತೇನ। ಸೋ ಯೇನ ಯೇನೇವ ಪಕ್ಕಮತಿ ಸಮಾದಾಯೇವ ಪಕ್ಕಮತಿ। ಸೋ ಇಮಿನಾ ಅರಿಯೇನ ಸೀಲಕ್ಖನ್ಧೇನ ಸಮನ್ನಾಗತೋ ಅಜ್ಝತ್ತಂ ಅನವಜ್ಜಸುಖಂ ಪಟಿಸಂವೇದೇತಿ।>
    text <ಸೋ ಚಕ್ಖುನಾ ರೂಪಂ ದಿಸ್ವಾ ನ ನಿಮಿತ್ತಗ್ಗಾಹೀ ಹೋತಿ ನಾನುಬ್ಯಞ್ಜನಗ್ಗಾಹೀ। ಯತ್ವಾಧಿಕರಣಮೇನಂ ಚಕ್ಖುನ್ದ್ರಿಯಂ ಅಸಂವುತಂ ವಿಹರನ್ತಂ ಅಭಿಜ್ಝಾದೋಮನಸ್ಸಾ ಪಾಪಕಾ ಅಕುಸಲಾ ಧಮ್ಮಾ ಅನ್ವಾಸ್ಸವೇಯ್ಯುಂ ತಸ್ಸ ಸಂವರಾಯ ಪಟಿಪಜ್ಜತಿ। ರಕ್ಖತಿ ಚಕ್ಖುನ್ದ್ರಿಯಂ। ಚಕ್ಖುನ್ದ್ರಿಯೇ ಸಂವರಂ ಆಪಜ್ಜತಿ। ಸೋತೇನ ಸದ್ದಂ ಸುತ್ವಾ…ಪೇ॰… ಘಾನೇನ ಗನ್ಧಂ ಘಾಯಿತ್ವಾ…ಪೇ॰… ಜಿವ್ಹಾಯ ರಸಂ ಸಾಯಿತ್ವಾ…ಪೇ॰… ಕಾಯೇನ ಫೋಟ್ಠಬ್ಬಂ ಫುಸಿತ್ವಾ…ಪೇ॰… ಮನಸಾ ಧಮ್ಮಂ ವಿಞ್ಞಾಯ ನ ನಿಮಿತ್ತಗ್ಗಾಹೀ ಹೋತಿ ನಾನುಬ್ಯಞ್ಜನಗ್ಗಾಹೀ। ಯತ್ವಾಧಿಕರಣಮೇನಂ ಮನಿನ್ದ್ರಿಯಂ ಅಸಂವುತಂ ವಿಹರನ್ತಂ ಅಭಿಜ್ಝಾದೋಮನಸ್ಸಾ ಪಾಪಕಾ ಅಕುಸಲಾ ಧಮ್ಮಾ ಅನ್ವಾಸ್ಸವೇಯ್ಯುಂ ತಸ್ಸ ಸಂವರಾಯ ಪಟಿಪಜ್ಜತಿ। ರಕ್ಖತಿ ಮನಿನ್ದ್ರಿಯಂ ಮನಿನ್ದ್ರಿಯೇ ಸಂವರಂ ಆಪಜ್ಜತಿ। ಸೋ ಇಮಿನಾ ಅರಿಯೇನ ಇನ್ದ್ರಿಯಸಂವರೇನ ಸಮನ್ನಾಗತೋ ಅಜ್ಝತ್ತಂ ಅಬ್ಯಾಸೇಕಸುಖಂ ಪಟಿಸಂವೇದೇತಿ।>
    text <ಸೋ ಅಭಿಕ್ಕನ್ತೇ ಪಟಿಕ್ಕನ್ತೇ ಸಮ್ಪಜಾನಕಾರೀ ಹೋತಿ। ಆಲೋಕಿತೇ ವಿಲೋಕಿತೇ ಸಮ್ಪಜಾನಕಾರೀ ಹೋತಿ। ಸಮಿಞ್ಜಿತೇ ಪಸಾರಿತೇ ಸಮ್ಪಜಾನಕಾರೀ ಹೋತಿ। ಸಙ್ಘಾಟಿಪತ್ತಚೀವರಧಾರಣೇ ಸಮ್ಪಜಾನಕಾರೀ ಹೋತಿ। ಅಸಿತೇ ಪೀತೇ ಖಾಯಿತೇ ಸಾಯಿತೇ ಸಮ್ಪಜಾನಕಾರೀ ಹೋತಿ। ಉಚ್ಚಾರಪಸ್ಸಾವಕಮ್ಮೇ ಸಮ್ಪಜಾನಕಾರೀ ಹೋತಿ। ಗತೇ ಠಿತೇ ನಿಸಿನ್ನೇ ಸುತ್ತೇ ಜಾಗರಿತೇ ಭಾಸಿತೇ ತುಣ್ಹೀಭಾವೇ ಸಮ್ಪಜಾನಕಾರೀ ಹೋತಿ।>
    text <೪೧೨>, <ಸೋ ಇಮಿನಾ ಚ ಅರಿಯೇನ ಸೀಲಕ್ಖನ್ಧೇನ ಸಮನ್ನಾಗತೋ। ಇಮಾಯ ಚ ಅರಿಯಾಯ ಸನ್ತುಟ್ಠಿಯಾ ಸಮನ್ನಾಗತೋ। ಇಮಿನಾ ಚ ಅರಿಯೇನ ಇನ್ದ್ರಿಯಸಂವರೇನ ಸಮನ್ನಾಗತೋ। ಇಮಿನಾ ಚ ಅರಿಯೇನ ಸತಿಸಮ್ಪಜಞ್ಞೇನ ಸಮನ್ನಾಗತೋ। ವಿವಿತ್ತಂ ಸೇನಾಸನಂ ಭಜತಿ ಅರಞ್ಞಂ ರುಕ್ಖಮೂಲಂ ಪಬ್ಬತಂ ಕನ್ದರಂ ಗಿರಿಗುಹಂ ಸುಸಾನಂ ವನಪತ್ಥಂ ಅಬ್ಭೋಕಾಸಂ ಪಲಾಲಪುಞ್ಜಂ। ಸೋ ಪಚ್ಛಾಭತ್ತಂ ಪಿಣ್ಡಪಾತಪಟಿಕ್ಕನ್ತೋ ನಿಸೀದತಿ ಪಲ್ಲಙ್ಕಂ ಆಭುಜಿತ್ವಾ। ಉಜುಂ ಕಾಯಂ ಪಣಿಧಾಯ। ಪರಿಮುಖಂ ಸತಿಂ ಉಪಟ್ಠಪೇತ್ವಾ। ಸೋ ಅಭಿಜ್ಝಂ ಲೋಕೇ ಪಹಾಯ ವಿಗತಾಭಿಜ್ಝೇನ ಚೇತಸಾ ವಿಹರತಿ। ಅಭಿಜ್ಝಾಯ ಚಿತ್ತಂ ಪರಿಸೋಧೇತಿ। ಬ್ಯಾಪಾದಪದೋಸಂ ಪಹಾಯ ಅಬ್ಯಾಪನ್ನಚಿತ್ತೋ ವಿಹರತಿ। ಸಬ್ಬಪಾಣಭೂತಹಿತಾನುಕಮ್ಪೀ। ಬ್ಯಾಪಾದಪದೋಸಾ ಚಿತ್ತಂ ಪರಿಸೋಧೇತಿ। ಥೀನಮಿದ್ಧಂ ಪಹಾಯ ವಿಗತಥೀನಮಿದ್ಧೋ ವಿಹರತಿ ಆಲೋಕಸಞ್ಞೀ। ಸತೋ ಸಮ್ಪಜಾನೋ। ಥೀನಮಿದ್ಧಾ ಚಿತ್ತಂ ಪರಿಸೋಧೇತಿ। ಉದ್ಧಚ್ಚಕುಕ್ಕುಚ್ಚಂ ಪಹಾಯ ಅನುದ್ಧತೋ ವಿಹರತಿ ಅಜ್ಝತ್ತಂ ವೂಪಸನ್ತಚಿತ್ತೋ। ಉದ್ಧಚ್ಚಕುಕ್ಕುಚ್ಚಾ ಚಿತ್ತಂ ಪರಿಸೋಧೇತಿ। ವಿಚಿಕಿಚ್ಛಂ ಪಹಾಯ ತಿಣ್ಣವಿಚಿಕಿಚ್ಛೋ ವಿಹರತಿ ಅಕಥಂಕಥೀ ಕುಸಲೇಸು ಧಮ್ಮೇಸು। ವಿಚಿಕಿಚ್ಛಾಯ ಚಿತ್ತಂ ಪರಿಸೋಧೇತಿ।>
    text <೪೧೩>, <ಸೋ ಇಮೇ ಪಞ್ಚ ನೀವರಣೇ ಪಹಾಯ ಚೇತಸೋ ಉಪಕ್ಕಿಲೇಸೇ ಪಞ್ಞಾಯ ದುಬ್ಬಲೀಕರಣೇ। ವಿವಿಚ್ಚೇವ ಕಾಮೇಹಿ ವಿವಿಚ್ಚ ಅಕುಸಲೇಹಿ ಧಮ್ಮೇಹಿ ಸವಿತಕ್ಕಂ ಸವಿಚಾರಂ ವಿವೇಕಜಂ ಪೀತಿಸುಖಂ ಪಠಮಂ ಝಾನಂ ಉಪಸಮ್ಪಜ್ಜ ವಿಹರತಿ। ಪುನ ಚಪರಂ। ಭಿಕ್ಖವೇ। ಭಿಕ್ಖು ವಿತಕ್ಕವಿಚಾರಾನಂ ವೂಪಸಮಾ ಅಜ್ಝತ್ತಂ ಸಮ್ಪಸಾದನಂ ಚೇತಸೋ ಏಕೋದಿಭಾವಂ ಅವಿತಕ್ಕಂ ಅವಿಚಾರಂ ಸಮಾಧಿಜಂ ಪೀತಿಸುಖಂ ದುತಿಯಂ ಝಾನಂ…ಪೇ॰… ತತಿಯಂ ಝಾನಂ…ಪೇ॰… ಚತುತ್ಥಂ ಝಾನಂ ಉಪಸಮ್ಪಜ್ಜ ವಿಹರತಿ।>
    text <೪೧೪>, <ಸೋ ಚಕ್ಖುನಾ ರೂಪಂ ದಿಸ್ವಾ ಪಿಯರೂಪೇ ರೂಪೇ ನ ಸಾರಜ್ಜತಿ। ಅಪ್ಪಿಯರೂಪೇ ರೂಪೇ ನ ಬ್ಯಾಪಜ್ಜತಿ। ಉಪಟ್ಠಿತಕಾಯಸತಿ ಚ ವಿಹರತಿ ಅಪ್ಪಮಾಣಚೇತಸೋ। ತಞ್ಚ ಚೇತೋವಿಮುತ್ತಿಂ ಪಞ್ಞಾವಿಮುತ್ತಿಂ ಯಥಾಭೂತಂ ಪಜಾನಾತಿ ಯತ್ಥಸ್ಸ ತೇ ಪಾಪಕಾ ಅಕುಸಲಾ ಧಮ್ಮಾ ಅಪರಿಸೇಸಾ ನಿರುಜ್ಝನ್ತಿ। ಸೋ ಏವಂ ಅನುರೋಧವಿರೋಧವಿಪ್ಪಹೀನೋ ಯಂ ಕಿಞ್ಚಿ ವೇದನಂ ವೇದೇತಿ। ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ। ಸೋ ತಂ ವೇದನಂ ನಾಭಿನನ್ದತಿ ನಾಭಿವದತಿ ನಾಜ್ಝೋಸಾಯ ತಿಟ್ಠತಿ। ತಸ್ಸ ತಂ ವೇದನಂ ಅನಭಿನನ್ದತೋ ಅನಭಿವದತೋ ಅನಜ್ಝೋಸಾಯ ತಿಟ್ಠತೋ ಯಾ ವೇದನಾಸು ನನ್ದೀ ಸಾ ನಿರುಜ್ಝತಿ। ತಸ್ಸ ನನ್ದೀನಿರೋಧಾ ಉಪಾದಾನನಿರೋಧೋ। ಉಪಾದಾನನಿರೋಧಾ ಭವನಿರೋಧೋ। ಭವನಿರೋಧಾ ಜಾತಿನಿರೋಧೋ। ಜಾತಿನಿರೋಧಾ ಜರಾಮರಣಂ ಸೋಕಪರಿದೇವದುಕ್ಖದೋಮನಸ್ಸುಪಾಯಾಸಾ ನಿರುಜ್ಝನ್ತಿ। ಏವಮೇತಸ್ಸ ಕೇವಲಸ್ಸ ದುಕ್ಖಕ್ಖನ್ಧಸ್ಸ ನಿರೋಧೋ ಹೋತಿ। ಸೋತೇನ ಸದ್ದಂ ಸುತ್ವಾ…ಪೇ॰… ಘಾನೇನ ಗನ್ಧಂ ಘಾಯಿತ್ವಾ…ಪೇ॰… ಜಿವ್ಹಾಯ ರಸಂ ಸಾಯಿತ್ವಾ…ಪೇ॰… ಕಾಯೇನ ಫೋಟ್ಠಬ್ಬಂ ಫುಸಿತ್ವಾ…ಪೇ॰… ಮನಸಾ ಧಮ್ಮಂ ವಿಞ್ಞಾಯ ಪಿಯರೂಪೇ ಧಮ್ಮೇ ನ ಸಾರಜ್ಜತಿ। ಅಪ್ಪಿಯರೂಪೇ ಧಮ್ಮೇ ನ ಬ್ಯಾಪಜ್ಜತಿ। ಉಪಟ್ಠಿತಕಾಯಸತಿ ಚ ವಿಹರತಿ ಅಪ್ಪಮಾಣಚೇತಸೋ। ತಞ್ಚ ಚೇತೋವಿಮುತ್ತಿಂ ಪಞ್ಞಾವಿಮುತ್ತಿಂ ಯಥಾಭೂತಂ ಪಜಾನಾತಿ ಯತ್ಥಸ್ಸ ತೇ ಪಾಪಕಾ ಅಕುಸಲಾ ಧಮ್ಮಾ ಅಪರಿಸೇಸಾ ನಿರುಜ್ಝನ್ತಿ। ಸೋ ಏವಂ ಅನುರೋಧವಿರೋಧವಿಪ್ಪಹೀನೋ ಯಂ ಕಿಞ್ಚಿ ವೇದನಂ ವೇದೇತಿ। ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ। ಸೋ ತಂ ವೇದನಂ ನಾಭಿನನ್ದತಿ ನಾಭಿವದತಿ ನಾಜ್ಝೋಸಾಯ ತಿಟ್ಠತಿ। ತಸ್ಸ ತಂ ವೇದನಂ ಅನಭಿನನ್ದತೋ ಅನಭಿವದತೋ ಅನಜ್ಝೋಸಾಯ ತಿಟ್ಠತೋ ಯಾ ವೇದನಾಸು ನನ್ದೀ ಸಾ ನಿರುಜ್ಝತಿ। ತಸ್ಸ ನನ್ದೀನಿರೋಧಾ ಉಪಾದಾನನಿರೋಧೋ। ಉಪಾದಾನನಿರೋಧಾ ಭವನಿರೋಧೋ। ಭವನಿರೋಧಾ ಜಾತಿನಿರೋಧೋ। ಜಾತಿನಿರೋಧಾ ಜರಾಮರಣಂ ಸೋಕಪರಿದೇವದುಕ್ಖದೋಮನಸ್ಸುಪಾಯಾಸಾ ನಿರುಜ್ಝನ್ತಿ। ಏವಮೇತಸ್ಸ ಕೇವಲಸ್ಸ ದುಕ್ಖಕ್ಖನ್ಧಸ್ಸ ನಿರೋಧೋ ಹೋತಿ। ಇಮಂ ಖೋ ಮೇ ತುಮ್ಹೇ। ಭಿಕ್ಖವೇ। ಸಂಖಿತ್ತೇನ ತಣ್ಹಾಸಙ್ಖಯವಿಮುತ್ತಿಂ ಧಾರೇಥ। ಸಾತಿಂ ಪನ ಭಿಕ್ಖುಂ ಕೇವಟ್ಟಪುತ್ತಂ ಮಹಾತಣ್ಹಾಜಾಲತಣ್ಹಾಸಙ್ಘಾಟಪ್ಪಟಿಮುಕ್ಕನ್ತಿ।>
    text <ಇದಮವೋಚ ಭಗವಾ। ಅತ್ತಮನಾ ತೇ ಭಿಕ್ಖೂ ಭಗವತೋ ಭಾಸಿತಂ ಅಭಿನನ್ದುನ್ತಿ।>
    stand <ಮಹಾತಣ್ಹಾಸಙ್ಖಯಸುತ್ತಂ ನಿಟ್ಠಿತಂ ಅಟ್ಠಮಂ।>
  text <೯॥ ಮಹಾಅಸ್ಸಪುರಸುತ್ತಂ>
    text <೪೧೫>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ಅಙ್ಗೇಸು ವಿಹರತಿ ಅಸ್ಸಪುರಂ ನಾಮ ಅಙ್ಗಾನಂ ನಿಗಮೋ। ತತ್ರ ಖೋ ಭಗವಾ ಭಿಕ್ಖೂ ಆಮನ್ತೇಸಿ ಭಿಕ್ಖವೋತಿ। ಭದನ್ತೇತಿ ತೇ ಭಿಕ್ಖೂ ಭಗವತೋ ಪಚ್ಚಸ್ಸೋಸುಂ। ಭಗವಾ ಏತದವೋಚ>
    text <ಸಮಣಾ ಸಮಣಾತಿ ವೋ। ಭಿಕ್ಖವೇ। ಜನೋ ಸಞ್ಜಾನಾತಿ। ತುಮ್ಹೇ ಚ ಪನ ಕೇ ತುಮ್ಹೇತಿ ಪುಟ್ಠಾ ಸಮಾನಾ ಸಮಣಾಮ್ಹಾತಿ ಪಟಿಜಾನಾಥ। ತೇಸಂ ವೋ। ಭಿಕ್ಖವೇ। ಏವಂಸಮಞ್ಞಾನಂ ಸತಂ ಏವಂಪಟಿಞ್ಞಾನಂ ಸತಂ ಯೇ ಧಮ್ಮಾ ಸಮಣಕರಣಾ ಚ ಬ್ರಾಹ್ಮಣಕರಣಾ ಚ ತೇ ಧಮ್ಮೇ ಸಮಾದಾಯ ವತ್ತಿಸ್ಸಾಮ। ಏವಂ ನೋ ಅಯಂ ಅಮ್ಹಾಕಂ ಸಮಞ್ಞಾ ಚ ಸಚ್ಚಾ ಭವಿಸ್ಸತಿ ಪಟಿಞ್ಞಾ ಚ ಭೂತಾ। ಯೇಸಞ್ಚ ಮಯಂ ಚೀವರಪಿಣ್ಡಪಾತಸೇನಾಸನಗಿಲಾನಪ್ಪಚ್ಚಯಭೇಸಜ್ಜಪರಿಕ್ಖಾರಂ ಪರಿಭುಞ್ಜಾಮ। ತೇಸಂ ತೇ ಕಾರಾ ಅಮ್ಹೇಸು ಮಹಪ್ಫಲಾ ಭವಿಸ್ಸನ್ತಿ ಮಹಾನಿಸಂಸಾ। ಅಮ್ಹಾಕಞ್ಚೇವಾಯಂ ಪಬ್ಬಜ್ಜಾ ಅವಞ್ಝಾ ಭವಿಸ್ಸತಿ ಸಫಲಾ ಸಉದ್ರಯಾತಿ। ಏವಞ್ಹಿ ವೋ। ಭಿಕ್ಖವೇ। ಸಿಕ್ಖಿತಬ್ಬಂ।>
    text <೪೧೬>, <ಕತಮೇ ಚ। ಭಿಕ್ಖವೇ। ಧಮ್ಮಾ ಸಮಣಕರಣಾ ಚ ಬ್ರಾಹ್ಮಣಕರಣಾ ಚ॥ ಹಿರೋತ್ತಪ್ಪೇನ ಸಮನ್ನಾಗತಾ ಭವಿಸ್ಸಾಮಾತಿ ಏವಞ್ಹಿ ವೋ। ಭಿಕ್ಖವೇ। ಸಿಕ್ಖಿತಬ್ಬಂ। ಸಿಯಾ ಖೋ ಪನ। ಭಿಕ್ಖವೇ। ತುಮ್ಹಾಕಂ ಏವಮಸ್ಸ ಹಿರೋತ್ತಪ್ಪೇನಮ್ಹ ಸಮನ್ನಾಗತಾ। ಅಲಮೇತ್ತಾವತಾ ಕತಮೇತ್ತಾವತಾ। ಅನುಪ್ಪತ್ತೋ ನೋ ಸಾಮಞ್ಞತ್ಥೋ। ನತ್ಥಿ ನೋ ಕಿಞ್ಚಿ ಉತ್ತರಿಂ ಕರಣೀಯನ್ತಿ ತಾವತಕೇನೇವ ತುಟ್ಠಿಂ ಆಪಜ್ಜೇಯ್ಯಾಥ। ಆರೋಚಯಾಮಿ ವೋ। ಭಿಕ್ಖವೇ। ಪಟಿವೇದಯಾಮಿ ವೋ। ಭಿಕ್ಖವೇ ಮಾ ವೋ ಸಾಮಞ್ಞತ್ಥಿಕಾನಂ ಸತಂ ಸಾಮಞ್ಞತ್ಥೋ ಪರಿಹಾಯಿ। ಸತಿ ಉತ್ತರಿಂ ಕರಣೀಯೇ।>
    text <೪೧೭>, <ಕಿಞ್ಚ। ಭಿಕ್ಖವೇ। ಉತ್ತರಿಂ ಕರಣೀಯಂ॥ ಪರಿಸುದ್ಧೋ ನೋ ಕಾಯಸಮಾಚಾರೋ ಭವಿಸ್ಸತಿ ಉತ್ತಾನೋ ವಿವಟೋ ನ ಚ ಛಿದ್ದವಾ ಸಂವುತೋ ಚ। ತಾಯ ಚ ಪನ ಪರಿಸುದ್ಧಕಾಯಸಮಾಚಾರತಾಯ ನೇವತ್ತಾನುಕ್ಕಂಸೇಸ್ಸಾಮ ನ ಪರಂ ವಮ್ಭೇಸ್ಸಾಮಾತಿ ಏವಞ್ಹಿ ವೋ। ಭಿಕ್ಖವೇ। ಸಿಕ್ಖಿತಬ್ಬಂ। ಸಿಯಾ ಖೋ ಪನ। ಭಿಕ್ಖವೇ। ತುಮ್ಹಾಕಂ ಏವಮಸ್ಸ ಹಿರೋತ್ತಪ್ಪೇನಮ್ಹ ಸಮನ್ನಾಗತಾ। ಪರಿಸುದ್ಧೋ ನೋ ಕಾಯಸಮಾಚಾರೋ। ಅಲಮೇತ್ತಾವತಾ ಕತಮೇತ್ತಾವತಾ। ಅನುಪ್ಪತ್ತೋ ನೋ ಸಾಮಞ್ಞತ್ಥೋ। ನತ್ಥಿ ನೋ ಕಿಞ್ಚಿ ಉತ್ತರಿಂ ಕರಣೀಯನ್ತಿ ತಾವತಕೇನೇವ ತುಟ್ಠಿಂ ಆಪಜ್ಜೇಯ್ಯಾಥ। ಆರೋಚಯಾಮಿ ವೋ। ಭಿಕ್ಖವೇ। ಪಟಿವೇದಯಾಮಿ ವೋ। ಭಿಕ್ಖವೇ ಮಾ ವೋ ಸಾಮಞ್ಞತ್ಥಿಕಾನಂ ಸತಂ ಸಾಮಞ್ಞತ್ಥೋ ಪರಿಹಾಯಿ। ಸತಿ ಉತ್ತರಿಂ ಕರಣೀಯೇ।>
    text <೪೧೮>, <ಕಿಞ್ಚ। ಭಿಕ್ಖವೇ। ಉತ್ತರಿಂ ಕರಣೀಯಂ॥ ಪರಿಸುದ್ಧೋ ನೋ ವಚೀಸಮಾಚಾರೋ ಭವಿಸ್ಸತಿ ಉತ್ತಾನೋ ವಿವಟೋ ನ ಚ ಛಿದ್ದವಾ ಸಂವುತೋ ಚ। ತಾಯ ಚ ಪನ ಪರಿಸುದ್ಧವಚೀಸಮಾಚಾರತಾಯ ನೇವತ್ತಾನುಕ್ಕಂಸೇಸ್ಸಾಮ ನ ಪರಂ ವಮ್ಭೇಸ್ಸಾಮಾತಿ ಏವಞ್ಹಿ ವೋ। ಭಿಕ್ಖವೇ। ಸಿಕ್ಖಿತಬ್ಬಂ। ಸಿಯಾ ಖೋ ಪನ। ಭಿಕ್ಖವೇ। ತುಮ್ಹಾಕಂ ಏವಮಸ್ಸ ಹಿರೋತ್ತಪ್ಪೇನಮ್ಹ ಸಮನ್ನಾಗತಾ। ಪರಿಸುದ್ಧೋ ನೋ ಕಾಯಸಮಾಚಾರೋ। ಪರಿಸುದ್ಧೋ ವಚೀಸಮಾಚಾರೋ। ಅಲಮೇತ್ತಾವತಾ ಕತಮೇತ್ತಾವತಾ। ಅನುಪ್ಪತ್ತೋ ನೋ ಸಾಮಞ್ಞತ್ಥೋ। ನತ್ಥಿ ನೋ ಕಿಞ್ಚಿ ಉತ್ತರಿಂ ಕರಣೀಯನ್ತಿ ತಾವತಕೇನೇವ ತುಟ್ಠಿಂ ಆಪಜ್ಜೇಯ್ಯಾಥ। ಆರೋಚಯಾಮಿ ವೋ। ಭಿಕ್ಖವೇ। ಪಟಿವೇದಯಾಮಿ ವೋ। ಭಿಕ್ಖವೇ ಮಾ ವೋ ಸಾಮಞ್ಞತ್ಥಿಕಾನಂ ಸತಂ ಸಾಮಞ್ಞತ್ಥೋ ಪರಿಹಾಯಿ। ಸತಿ ಉತ್ತರಿಂ ಕರಣೀಯೇ।>
    text <೪೧೯>, <ಕಿಞ್ಚ। ಭಿಕ್ಖವೇ। ಉತ್ತರಿಂ ಕರಣೀಯಂ॥ ಪರಿಸುದ್ಧೋ ನೋ ಮನೋಸಮಾಚಾರೋ ಭವಿಸ್ಸತಿ ಉತ್ತಾನೋ ವಿವಟೋ ನ ಚ ಛಿದ್ದವಾ ಸಂವುತೋ ಚ। ತಾಯ ಚ ಪನ ಪರಿಸುದ್ಧಮನೋಸಮಾಚಾರತಾಯ ನೇವತ್ತಾನುಕ್ಕಂಸೇಸ್ಸಾಮ ನ ಪರಂ ವಮ್ಭೇಸ್ಸಾಮಾತಿ ಏವಞ್ಹಿ ವೋ। ಭಿಕ್ಖವೇ। ಸಿಕ್ಖಿತಬ್ಬಂ। ಸಿಯಾ ಖೋ ಪನ। ಭಿಕ್ಖವೇ। ತುಮ್ಹಾಕಂ ಏವಮಸ್ಸ ಹಿರೋತ್ತಪ್ಪೇನಮ್ಹ ಸಮನ್ನಾಗತಾ। ಪರಿಸುದ್ಧೋ ನೋ ಕಾಯಸಮಾಚಾರೋ। ಪರಿಸುದ್ಧೋ ವಚೀಸಮಾಚಾರೋ। ಪರಿಸುದ್ಧೋ ಮನೋಸಮಾಚಾರೋ। ಅಲಮೇತ್ತಾವತಾ ಕತಮೇತ್ತಾವತಾ। ಅನುಪ್ಪತ್ತೋ ನೋ ಸಾಮಞ್ಞತ್ಥೋ। ನತ್ಥಿ ನೋ ಕಿಞ್ಚಿ ಉತ್ತರಿಂ ಕರಣೀಯನ್ತಿ ತಾವತಕೇನೇವ ತುಟ್ಠಿಂ ಆಪಜ್ಜೇಯ್ಯಾಥ। ಆರೋಚಯಾಮಿ ವೋ। ಭಿಕ್ಖವೇ। ಪಟಿವೇದಯಾಮಿ ವೋ। ಭಿಕ್ಖವೇ ಮಾ ವೋ ಸಾಮಞ್ಞತ್ಥಿಕಾನಂ ಸತಂ ಸಾಮಞ್ಞತ್ಥೋ ಪರಿಹಾಯಿ। ಸತಿ ಉತ್ತರಿಂ ಕರಣೀಯೇ।>
    text <೪೨೦>, <ಕಿಞ್ಚ। ಭಿಕ್ಖವೇ। ಉತ್ತರಿಂ ಕರಣೀಯಂ॥ ಪರಿಸುದ್ಧೋ ನೋ ಆಜೀವೋ ಭವಿಸ್ಸತಿ ಉತ್ತಾನೋ ವಿವಟೋ ನ ಚ ಛಿದ್ದವಾ ಸಂವುತೋ ಚ। ತಾಯ ಚ ಪನ ಪರಿಸುದ್ಧಾಜೀವತಾಯ ನೇವತ್ತಾನುಕ್ಕಂಸೇಸ್ಸಾಮ ನ ಪರಂ ವಮ್ಭೇಸ್ಸಾಮಾತಿ ಏವಞ್ಹಿ ವೋ। ಭಿಕ್ಖವೇ। ಸಿಕ್ಖಿತಬ್ಬಂ। ಸಿಯಾ ಖೋ ಪನ। ಭಿಕ್ಖವೇ। ತುಮ್ಹಾಕಂ ಏವಮಸ್ಸ ಹಿರೋತ್ತಪ್ಪೇನಮ್ಹ ಸಮನ್ನಾಗತಾ। ಪರಿಸುದ್ಧೋ ನೋ ಕಾಯಸಮಾಚಾರೋ। ಪರಿಸುದ್ಧೋ ವಚೀಸಮಾಚಾರೋ। ಪರಿಸುದ್ಧೋ ಮನೋಸಮಾಚಾರೋ। ಪರಿಸುದ್ಧೋ ಆಜೀವೋ। ಅಲಮೇತ್ತಾವತಾ ಕತಮೇತ್ತಾವತಾ। ಅನುಪ್ಪತ್ತೋ ನೋ ಸಾಮಞ್ಞತ್ಥೋ। ನತ್ಥಿ ನೋ ಕಿಞ್ಚಿ ಉತ್ತರಿಂ ಕರಣೀಯನ್ತಿ ತಾವತಕೇನೇವ ತುಟ್ಠಿಂ ಆಪಜ್ಜೇಯ್ಯಾಥ। ಆರೋಚಯಾಮಿ ವೋ। ಭಿಕ್ಖವೇ। ಪಟಿವೇದಯಾಮಿ ವೋ। ಭಿಕ್ಖವೇ ಮಾ ವೋ ಸಾಮಞ್ಞತ್ಥಿಕಾನಂ ಸತಂ ಸಾಮಞ್ಞತ್ಥೋ ಪರಿಹಾಯಿ। ಸತಿ ಉತ್ತರಿಂ ಕರಣೀಯೇ।>
    text <೪೨೧>, <ಕಿಞ್ಚ। ಭಿಕ್ಖವೇ। ಉತ್ತರಿಂ ಕರಣೀಯಂ॥ ಇನ್ದ್ರಿಯೇಸು ಗುತ್ತದ್ವಾರಾ ಭವಿಸ್ಸಾಮ। ಚಕ್ಖುನಾ ರೂಪಂ ದಿಸ್ವಾ ನ ನಿಮಿತ್ತಗ್ಗಾಹೀ ನಾನುಬ್ಯಞ್ಜನಗ್ಗಾಹೀ। ಯತ್ವಾಧಿಕರಣಮೇನಂ ಚಕ್ಖುನ್ದ್ರಿಯಂ ಅಸಂವುತಂ ವಿಹರನ್ತಂ ಅಭಿಜ್ಝಾದೋಮನಸ್ಸಾ ಪಾಪಕಾ ಅಕುಸಲಾ ಧಮ್ಮಾ ಅನ್ವಾಸ್ಸವೇಯ್ಯುಂ। ತಸ್ಸ ಸಂವರಾಯ ಪಟಿಪಜ್ಜಿಸ್ಸಾಮ। ರಕ್ಖಿಸ್ಸಾಮ ಚಕ್ಖುನ್ದ್ರಿಯಂ। ಚಕ್ಖುನ್ದ್ರಿಯೇ ಸಂವರಂ ಆಪಜ್ಜಿಸ್ಸಾಮ। ಸೋತೇನ ಸದ್ದಂ ಸುತ್ವಾ…ಪೇ॰… ಘಾನೇನ ಗನ್ಧಂ ಘಾಯಿತ್ವಾ…ಪೇ॰… ಜಿವ್ಹಾಯ ರಸಂ ಸಾಯಿತ್ವಾ…ಪೇ॰… ಕಾಯೇನ ಫೋಟ್ಠಬ್ಬಂ ಫುಸಿತ್ವಾ…ಪೇ॰… ಮನಸಾ ಧಮ್ಮಂ ವಿಞ್ಞಾಯ ನ ನಿಮಿತ್ತಗ್ಗಾಹೀ ನಾನುಬ್ಯಞ್ಜನಗ್ಗಾಹೀ। ಯತ್ವಾಧಿಕರಣಮೇನಂ ಮನಿನ್ದ್ರಿಯಂ ಅಸಂವುತಂ ವಿಹರನ್ತಂ ಅಭಿಜ್ಝಾದೋಮನಸ್ಸಾ ಪಾಪಕಾ ಅಕುಸಲಾ ಧಮ್ಮಾ ಅನ್ವಾಸ್ಸವೇಯ್ಯುಂ। ತಸ್ಸ ಸಂವರಾಯ ಪಟಿಪಜ್ಜಿಸ್ಸಾಮ। ರಕ್ಖಿಸ್ಸಾಮ ಮನಿನ್ದ್ರಿಯಂ। ಮನಿನ್ದ್ರಿಯೇ ಸಂವರಂ ಆಪಜ್ಜಿಸ್ಸಾಮಾತಿ ಏವಞ್ಹಿ ವೋ। ಭಿಕ್ಖವೇ। ಸಿಕ್ಖಿತಬ್ಬಂ। ಸಿಯಾ ಖೋ ಪನ। ಭಿಕ್ಖವೇ। ತುಮ್ಹಾಕಂ ಏವಮಸ್ಸ ಹಿರೋತ್ತಪ್ಪೇನಮ್ಹ ಸಮನ್ನಾಗತಾ। ಪರಿಸುದ್ಧೋ ನೋ ಕಾಯಸಮಾಚಾರೋ। ಪರಿಸುದ್ಧೋ ವಚೀಸಮಾಚಾರೋ। ಪರಿಸುದ್ಧೋ ಮನೋಸಮಾಚಾರೋ। ಪರಿಸುದ್ಧೋ ಆಜೀವೋ। ಇನ್ದ್ರಿಯೇಸುಮ್ಹ ಗುತ್ತದ್ವಾರಾ। ಅಲಮೇತ್ತಾವತಾ ಕತಮೇತ್ತಾವತಾ। ಅನುಪ್ಪತ್ತೋ ನೋ ಸಾಮಞ್ಞತ್ಥೋ। ನತ್ಥಿ ನೋ ಕಿಞ್ಚಿ ಉತ್ತರಿಂ ಕರಣೀಯನ್ತಿ ತಾವತಕೇನೇವ ತುಟ್ಠಿಂ ಆಪಜ್ಜೇಯ್ಯಾಥ। ಆರೋಚಯಾಮಿ ವೋ। ಭಿಕ್ಖವೇ। ಪಟಿವೇದಯಾಮಿ ವೋ। ಭಿಕ್ಖವೇ ಮಾ ವೋ ಸಾಮಞ್ಞತ್ಥಿಕಾನಂ ಸತಂ ಸಾಮಞ್ಞತ್ಥೋ ಪರಿಹಾಯಿ। ಸತಿ ಉತ್ತರಿಂ ಕರಣೀಯೇ।>
    text <೪೨೨>, <ಕಿಞ್ಚ। ಭಿಕ್ಖವೇ। ಉತ್ತರಿಂ ಕರಣೀಯಂ॥ ಭೋಜನೇ ಮತ್ತಞ್ಞುನೋ ಭವಿಸ್ಸಾಮ। ಪಟಿಸಙ್ಖಾ ಯೋನಿಸೋ ಆಹಾರಂ ಆಹರಿಸ್ಸಾಮ। ನೇವ ದವಾಯ ನ ಮದಾಯ ನ ಮಣ್ಡನಾಯ ನ ವಿಭೂಸನಾಯ ಯಾವದೇವ ಇಮಸ್ಸ ಕಾಯಸ್ಸ ಠಿತಿಯಾ ಯಾಪನಾಯ। ವಿಹಿಂಸೂಪರತಿಯಾ। ಬ್ರಹ್ಮಚರಿಯಾನುಗ್ಗಹಾಯ। ಇತಿ ಪುರಾಣಞ್ಚ ವೇದನಂ ಪಟಿಹಙ್ಖಾಮ ನವಞ್ಚ ವೇದನಂ ನ ಉಪ್ಪಾದೇಸ್ಸಾಮ। ಯಾತ್ರಾ ಚ ನೋ ಭವಿಸ್ಸತಿ। ಅನವಜ್ಜತಾ ಚ। ಫಾಸು ವಿಹಾರೋ ಚಾತಿ ಏವಞ್ಹಿ ವೋ। ಭಿಕ್ಖವೇ। ಸಿಕ್ಖಿತಬ್ಬಂ। ಸಿಯಾ ಖೋ ಪನ। ಭಿಕ್ಖವೇ। ತುಮ್ಹಾಕಂ ಏವಮಸ್ಸ ಹಿರೋತ್ತಪ್ಪೇನಮ್ಹ ಸಮನ್ನಾಗತಾ। ಪರಿಸುದ್ಧೋ ನೋ ಕಾಯಸಮಾಚಾರೋ। ಪರಿಸುದ್ಧೋ ವಚೀಸಮಾಚಾರೋ। ಪರಿಸುದ್ಧೋ ಮನೋಸಮಾಚಾರೋ। ಪರಿಸುದ್ಧೋ ಆಜೀವೋ। ಇನ್ದ್ರಿಯೇಸುಮ್ಹ ಗುತ್ತದ್ವಾರಾ। ಭೋಜನೇ ಮತ್ತಞ್ಞುನೋ। ಅಲಮೇತ್ತಾವತಾ ಕತಮೇತ್ತಾವತಾ। ಅನುಪ್ಪತ್ತೋ ನೋ ಸಾಮಞ್ಞತ್ಥೋ। ನತ್ಥಿ ನೋ ಕಿಞ್ಚಿ ಉತ್ತರಿಂ ಕರಣೀಯನ್ತಿ ತಾವತಕೇನೇವ ತುಟ್ಠಿಂ ಆಪಜ್ಜೇಯ್ಯಾಥ। ಆರೋಚಯಾಮಿ ವೋ। ಭಿಕ್ಖವೇ। ಪಟಿವೇದಯಾಮಿ ವೋ। ಭಿಕ್ಖವೇ ಮಾ ವೋ। ಸಾಮಞ್ಞತ್ಥಿಕಾನಂ ಸತಂ ಸಾಮಞ್ಞತ್ಥೋ ಪರಿಹಾಯಿ ಸತಿ ಉತ್ತರಿಂ ಕರಣೀಯೇ।>
    text <೪೨೩>, <ಕಿಞ್ಚ। ಭಿಕ್ಖವೇ। ಉತ್ತರಿಂ ಕರಣೀಯಂ॥ ಜಾಗರಿಯಂ ಅನುಯುತ್ತಾ ಭವಿಸ್ಸಾಮ। ದಿವಸಂ ಚಙ್ಕಮೇನ ನಿಸಜ್ಜಾಯ ಆವರಣೀಯೇಹಿ ಧಮ್ಮೇಹಿ ಚಿತ್ತಂ ಪರಿಸೋಧೇಸ್ಸಾಮ। ರತ್ತಿಯಾ ಪಠಮಂ ಯಾಮಂ ಚಙ್ಕಮೇನ ನಿಸಜ್ಜಾಯ ಆವರಣೀಯೇಹಿ ಧಮ್ಮೇಹಿ ಚಿತ್ತಂ ಪರಿಸೋಧೇಸ್ಸಾಮ। ರತ್ತಿಯಾ ಮಜ್ಝಿಮಂ ಯಾಮಂ ದಕ್ಖಿಣೇನ ಪಸ್ಸೇನ ಸೀಹಸೇಯ್ಯಂ ಕಪ್ಪೇಸ್ಸಾಮ ಪಾದೇ ಪಾದಂ ಅಚ್ಚಾಧಾಯ। ಸತೋ ಸಮ್ಪಜಾನೋ ಉಟ್ಠಾನಸಞ್ಞಂ ಮನಸಿ ಕರಿತ್ವಾ। ರತ್ತಿಯಾ ಪಚ್ಛಿಮಂ ಯಾಮಂ ಪಚ್ಚುಟ್ಠಾಯ ಚಙ್ಕಮೇನ ನಿಸಜ್ಜಾಯ ಆವರಣೀಯೇಹಿ ಧಮ್ಮೇಹಿ ಚಿತ್ತಂ ಪರಿಸೋಧೇಸ್ಸಾಮಾತಿ। ಏವಞ್ಹಿ ವೋ। ಭಿಕ್ಖವೇ। ಸಿಕ್ಖಿತಬ್ಬಂ। ಸಿಯಾ ಖೋ ಪನ। ಭಿಕ್ಖವೇ। ತುಮ್ಹಾಕಂ ಏವಮಸ್ಸ ಹಿರೋತ್ತಪ್ಪೇನಮ್ಹ ಸಮನ್ನಾಗತಾ। ಪರಿಸುದ್ಧೋ ನೋ ಕಾಯಸಮಾಚಾರೋ। ಪರಿಸುದ್ಧೋ ವಚೀಸಮಾಚಾರೋ। ಪರಿಸುದ್ಧೋ ಮನೋಸಮಾಚಾರೋ। ಪರಿಸುದ್ಧೋ ಆಜೀವೋ। ಇನ್ದ್ರಿಯೇಸುಮ್ಹ ಗುತ್ತದ್ವಾರಾ। ಭೋಜನೇ ಮತ್ತಞ್ಞುನೋ। ಜಾಗರಿಯಂ ಅನುಯುತ್ತಾ। ಅಲಮೇತ್ತಾವತಾ ಕತಮೇತ್ತಾವತಾ। ಅನುಪ್ಪತ್ತೋ ನೋ ಸಾಮಞ್ಞತ್ಥೋ। ನತ್ಥಿ ನೋ ಕಿಞ್ಚಿ ಉತ್ತರಿಂ ಕರಣೀಯನ್ತಿ। ತಾವತಕೇನೇವ ತುಟ್ಠಿಂ ಆಪಜ್ಜೇಯ್ಯಾಥ। ಆರೋಚಯಾಮಿ ವೋ। ಭಿಕ್ಖವೇ। ಪಟಿವೇದಯಾಮಿ ವೋ। ಭಿಕ್ಖವೇ ಮಾ ವೋ। ಸಾಮಞ್ಞತ್ಥಿಕಾನಂ ಸತಂ ಸಾಮಞ್ಞತ್ಥೋ ಪರಿಹಾಯಿ ಸತಿ ಉತ್ತರಿಂ ಕರಣೀಯೇ।>
    text <೪೨೪>, <ಕಿಞ್ಚ। ಭಿಕ್ಖವೇ। ಉತ್ತರಿಂ ಕರಣೀಯಂ॥ ಸತಿಸಮ್ಪಜಞ್ಞೇನ ಸಮನ್ನಾಗತಾ ಭವಿಸ್ಸಾಮ। ಅಭಿಕ್ಕನ್ತೇ ಪಟಿಕ್ಕನ್ತೇ ಸಮ್ಪಜಾನಕಾರೀ। ಆಲೋಕಿತೇ ವಿಲೋಕಿತೇ ಸಮ್ಪಜಾನಕಾರೀ। ಸಮಿಞ್ಜಿತೇ ಪಸಾರಿತೇ ಸಮ್ಪಜಾನಕಾರೀ। ಸಙ್ಘಾಟಿಪತ್ತಚೀವರಧಾರಣೇ ಸಮ್ಪಜಾನಕಾರೀ। ಅಸಿತೇ ಪೀತೇ ಖಾಯಿತೇ ಸಾಯಿತೇ ಸಮ್ಪಜಾನಕಾರೀ। ಉಚ್ಚಾರಪಸ್ಸಾವಕಮ್ಮೇ ಸಮ್ಪಜಾನಕಾರೀ। ಗತೇ ಠಿತೇ ನಿಸಿನ್ನೇ ಸುತ್ತೇ ಜಾಗರಿತೇ ಭಾಸಿತೇ ತುಣ್ಹೀಭಾವೇ ಸಮ್ಪಜಾನಕಾರೀತಿ। ಏವಞ್ಹಿ ವೋ। ಭಿಕ್ಖವೇ। ಸಿಕ್ಖಿತಬ್ಬಂ। ಸಿಯಾ ಖೋ ಪನ। ಭಿಕ್ಖವೇ। ತುಮ್ಹಾಕಂ ಏವಮಸ್ಸ ಹಿರೋತ್ತಪ್ಪೇನಮ್ಹ ಸಮನ್ನಾಗತಾ। ಪರಿಸುದ್ಧೋ ನೋ ಕಾಯಸಮಾಚಾರೋ। ಪರಿಸುದ್ಧೋ ವಚೀಸಮಾಚಾರೋ। ಪರಿಸುದ್ಧೋ ಮನೋಸಮಾಚಾರೋ। ಪರಿಸುದ್ಧೋ ಆಜೀವೋ। ಇನ್ದ್ರಿಯೇಸುಮ್ಹ ಗುತ್ತದ್ವಾರಾ। ಭೋಜನೇ ಮತ್ತಞ್ಞುನೋ। ಜಾಗರಿಯಂ ಅನುಯುತ್ತಾ। ಸತಿಸಮ್ಪಜಞ್ಞೇನ ಸಮನ್ನಾಗತಾ। ಅಲಮೇತ್ತಾವತಾ ಕತಮೇತ್ತಾವತಾ। ಅನುಪ್ಪತ್ತೋ ನೋ ಸಾಮಞ್ಞತ್ಥೋ। ನತ್ಥಿ ನೋ ಕಿಞ್ಚಿ ಉತ್ತರಿಂ ಕರಣೀಯನ್ತಿ ತಾವತಕೇನೇವ ತುಟ್ಠಿಂ ಆಪಜ್ಜೇಯ್ಯಾಥ। ಆರೋಚಯಾಮಿ ವೋ। ಭಿಕ್ಖವೇ। ಪಟಿವೇದಯಾಮಿ ವೋ। ಭಿಕ್ಖವೇ ಮಾ ವೋ। ಸಾಮಞ್ಞತ್ಥಿಕಾನಂ ಸತಂ ಸಾಮಞ್ಞತ್ಥೋ ಪರಿಹಾಯಿ ಸತಿ ಉತ್ತರಿಂ ಕರಣೀಯೇ।>
    text <೪೨೫>, <ಕಿಞ್ಚ। ಭಿಕ್ಖವೇ। ಉತ್ತರಿಂ ಕರಣೀಯಂ॥ ಇಧ। ಭಿಕ್ಖವೇ। ಭಿಕ್ಖು ವಿವಿತ್ತಂ ಸೇನಾಸನಂ ಭಜತಿ ಅರಞ್ಞಂ ರುಕ್ಖಮೂಲಂ ಪಬ್ಬತಂ ಕನ್ದರಂ ಗಿರಿಗುಹಂ ಸುಸಾನಂ ವನಪ್ಪತ್ಥಂ ಅಬ್ಭೋಕಾಸಂ ಪಲಾಲಪುಞ್ಜಂ। ಸೋ ಪಚ್ಛಾಭತ್ತಂ ಪಿಣ್ಡಪಾತಪಟಿಕ್ಕನ್ತೋ ನಿಸೀದತಿ ಪಲ್ಲಙ್ಕಂ ಆಭುಜಿತ್ವಾ। ಉಜುಂ ಕಾಯಂ ಪಣಿಧಾಯ ಪರಿಮುಖಂ ಸತಿಂ ಉಪಟ್ಠಪೇತ್ವಾ। ಸೋ ಅಭಿಜ್ಝಂ ಲೋಕೇ ಪಹಾಯ ವಿಗತಾಭಿಜ್ಝೇನ ಚೇತಸಾ ವಿಹರತಿ। ಅಭಿಜ್ಝಾಯ ಚಿತ್ತಂ ಪರಿಸೋಧೇತಿ। ಬ್ಯಾಪಾದಪದೋಸಂ ಪಹಾಯ ಅಬ್ಯಾಪನ್ನಚಿತ್ತೋ ವಿಹರತಿ। ಸಬ್ಬಪಾಣಭೂತಹಿತಾನುಕಮ್ಪೀ। ಬ್ಯಾಪಾದಪದೋಸಾ ಚಿತ್ತಂ ಪರಿಸೋಧೇತಿ। ಥೀನಮಿದ್ಧಂ ಪಹಾಯ ವಿಗತಥೀನಮಿದ್ಧೋ ವಿಹರತಿ। ಆಲೋಕಸಞ್ಞೀ ಸತೋ ಸಮ್ಪಜಾನೋ। ಥೀನಮಿದ್ಧಾ ಚಿತ್ತಂ ಪರಿಸೋಧೇತಿ। ಉದ್ಧಚ್ಚಕುಕ್ಕುಚ್ಚಂ ಪಹಾಯ ಅನುದ್ಧತೋ ವಿಹರತಿ। ಅಜ್ಝತ್ತಂ ವೂಪಸನ್ತಚಿತ್ತೋ। ಉದ್ಧಚ್ಚಕುಕ್ಕುಚ್ಚಾ ಚಿತ್ತಂ ಪರಿಸೋಧೇತಿ। ವಿಚಿಕಿಚ್ಛಂ ಪಹಾಯ ತಿಣ್ಣವಿಚಿಕಿಚ್ಛೋ ವಿಹರತಿ। ಅಕಥಂಕಥೀ ಕುಸಲೇಸು ಧಮ್ಮೇಸು। ವಿಚಿಕಿಚ್ಛಾಯ ಚಿತ್ತಂ ಪರಿಸೋಧೇತಿ।>
    text <೪೨೬>, <ಸೇಯ್ಯಥಾಪಿ। ಭಿಕ್ಖವೇ। ಪುರಿಸೋ ಇಣಂ ಆದಾಯ ಕಮ್ಮನ್ತೇ ಪಯೋಜೇಯ್ಯ। ತಸ್ಸ ತೇ ಕಮ್ಮನ್ತಾ ಸಮಿಜ್ಝೇಯ್ಯುಂ। ಸೋ ಯಾನಿ ಚ ಪೋರಾಣಾನಿ ಇಣಮೂಲಾನಿ ತಾನಿ ಚ ಬ್ಯನ್ತೀ ಕರೇಯ್ಯ। ಸಿಯಾ ಚಸ್ಸ ಉತ್ತರಿಂ ಅವಸಿಟ್ಠಂ ದಾರಭರಣಾಯ। ತಸ್ಸ ಏವಮಸ್ಸ ಅಹಂ ಖೋ ಪುಬ್ಬೇ ಇಣಂ ಆದಾಯ ಕಮ್ಮನ್ತೇ ಪಯೋಜೇಸಿಂ। ತಸ್ಸ ಮೇ ತೇ ಕಮ್ಮನ್ತಾ ಸಮಿಜ್ಝಿಂಸು। ಸೋಹಂ ಯಾನಿ ಚ ಪೋರಾಣಾನಿ ಇಣಮೂಲಾನಿ ತಾನಿ ಚ ಬ್ಯನ್ತೀ ಅಕಾಸಿಂ। ಅತ್ಥಿ ಚ ಮೇ ಉತ್ತರಿಂ ಅವಸಿಟ್ಠಂ ದಾರಭರಣಾಯಾತಿ। ಸೋ ತತೋನಿದಾನಂ ಲಭೇಥ ಪಾಮೋಜ್ಜಂ। ಅಧಿಗಚ್ಛೇಯ್ಯ ಸೋಮನಸ್ಸಂ।>
    text <ಸೇಯ್ಯಥಾಪಿ। ಭಿಕ್ಖವೇ। ಪುರಿಸೋ ಆಬಾಧಿಕೋ ಅಸ್ಸ ದುಕ್ಖಿತೋ ಬಾಳ್ಹಗಿಲಾನೋ। ಭತ್ತಞ್ಚಸ್ಸ ನಚ್ಛಾದೇಯ್ಯ। ನ ಚಸ್ಸ ಕಾಯೇ ಬಲಮತ್ತಾ। ಸೋ ಅಪರೇನ ಸಮಯೇನ ತಮ್ಹಾ ಆಬಾಧಾ ಮುಚ್ಚೇಯ್ಯ। ಭತ್ತಞ್ಚಸ್ಸ ಛಾದೇಯ್ಯ। ಸಿಯಾ ಚಸ್ಸ ಕಾಯೇ ಬಲಮತ್ತಾ। ತಸ್ಸ ಏವಮಸ್ಸ ಅಹಂ ಖೋ ಪುಬ್ಬೇ ಆಬಾಧಿಕೋ ಅಹೋಸಿಂ ದುಕ್ಖಿತೋ ಬಾಳ್ಹಗಿಲಾನೋ। ಭತ್ತಞ್ಚ ಮೇ ನಚ್ಛಾದೇಸಿ। ನ ಚ ಮೇ ಆಸಿ ಕಾಯೇ ಬಲಮತ್ತಾ। ಸೋಮ್ಹಿ ಏತರಹಿ ತಮ್ಹಾ ಆಬಾಧಾ ಮುತ್ತೋ। ಭತ್ತಞ್ಚ ಮೇ ಛಾದೇತಿ। ಅತ್ಥಿ ಚ ಮೇ ಕಾಯೇ ಬಲಮತ್ತಾತಿ। ಸೋ ತತೋನಿದಾನಂ ಲಭೇಥ ಪಾಮೋಜ್ಜಂ। ಅಧಿಗಚ್ಛೇಯ್ಯ ಸೋಮನಸ್ಸಂ।>
    text <ಸೇಯ್ಯಥಾಪಿ। ಭಿಕ್ಖವೇ। ಪುರಿಸೋ ಬನ್ಧನಾಗಾರೇ ಬದ್ಧೋ ಅಸ್ಸ। ಸೋ ಅಪರೇನ ಸಮಯೇನ ತಮ್ಹಾ ಬನ್ಧನಾ ಮುಚ್ಚೇಯ್ಯ ಸೋತ್ಥಿನಾ ಅಬ್ಭಯೇನ। ನ ಚಸ್ಸ ಕಿಞ್ಚಿ ಭೋಗಾನಂ ವಯೋ। ತಸ್ಸ ಏವಮಸ್ಸ ಅಹಂ ಖೋ ಪುಬ್ಬೇ ಬನ್ಧನಾಗಾರೇ ಬದ್ಧೋ ಅಹೋಸಿಂ। ಸೋಮ್ಹಿ ಏತರಹಿ ತಮ್ಹಾ ಬನ್ಧನಾ ಮುತ್ತೋ। ಸೋತ್ಥಿನಾ ಅಬ್ಭಯೇನ। ನತ್ಥಿ ಚ ಮೇ ಕಿಞ್ಚಿ ಭೋಗಾನಂ ವಯೋತಿ। ಸೋ ತತೋನಿದಾನಂ ಲಭೇಥ ಪಾಮೋಜ್ಜಂ। ಅಧಿಗಚ್ಛೇಯ್ಯ ಸೋಮನಸ್ಸಂ।>
    text <ಸೇಯ್ಯಥಾಪಿ। ಭಿಕ್ಖವೇ। ಪುರಿಸೋ ದಾಸೋ ಅಸ್ಸ ಅನತ್ತಾಧೀನೋ ಪರಾಧೀನೋ ನ ಯೇನಕಾಮಂಗಮೋ। ಸೋ ಅಪರೇನ ಸಮಯೇನ ತಮ್ಹಾ ದಾಸಬ್ಯಾ ಮುಚ್ಚೇಯ್ಯ ಅತ್ತಾಧೀನೋ ಅಪರಾಧೀನೋ ಭುಜಿಸ್ಸೋ ಯೇನಕಾಮಂಗಮೋ। ತಸ್ಸ ಏವಮಸ್ಸ ಅಹಂ ಖೋ ಪುಬ್ಬೇ ದಾಸೋ ಅಹೋಸಿಂ ಅನತ್ತಾಧೀನೋ ಪರಾಧೀನೋ ನ ಯೇನಕಾಮಂಗಮೋ। ಸೋಮ್ಹಿ ಏತರಹಿ ತಮ್ಹಾ ದಾಸಬ್ಯಾ ಮುತ್ತೋ ಅತ್ತಾಧೀನೋ ಅಪರಾಧೀನೋ ಭುಜಿಸ್ಸೋ ಯೇನಕಾಮಂಗಮೋತಿ। ಸೋ ತತೋನಿದಾನಂ ಲಭೇಥ ಪಾಮೋಜ್ಜಂ। ಅಧಿಗಚ್ಛೇಯ್ಯ ಸೋಮನಸ್ಸಂ।>
    text <ಸೇಯ್ಯಥಾಪಿ। ಭಿಕ್ಖವೇ। ಪುರಿಸೋ ಸಧನೋ ಸಭೋಗೋ ಕನ್ತಾರದ್ಧಾನಮಗ್ಗಂ ಪಟಿಪಜ್ಜೇಯ್ಯ। ಸೋ ಅಪರೇನ ಸಮಯೇನ ತಮ್ಹಾ ಕನ್ತಾರಾ ನಿತ್ಥರೇಯ್ಯ ಸೋತ್ಥಿನಾ ಅಬ್ಭಯೇನ। ನ ಚಸ್ಸ ಕಿಞ್ಚಿ ಭೋಗಾನಂ ವಯೋ। ತಸ್ಸ ಏವಮಸ್ಸ ಅಹಂ ಖೋ ಪುಬ್ಬೇ ಸಧನೋ ಸಭೋಗೋ ಕನ್ತಾರದ್ಧಾನಮಗ್ಗಂ ಪಟಿಪಜ್ಜಿಂ। ಸೋಮ್ಹಿ ಏತರಹಿ ತಮ್ಹಾ ಕನ್ತಾರಾ ನಿತ್ಥಿಣ್ಣೋ ಸೋತ್ಥಿನಾ ಅಬ್ಭಯೇನ। ನತ್ಥಿ ಚ ಮೇ ಕಿಞ್ಚಿ ಭೋಗಾನಂ ವಯೋತಿ। ಸೋ ತತೋನಿದಾನಂ ಲಭೇಥ ಪಾಮೋಜ್ಜಂ। ಅಧಿಗಚ್ಛೇಯ್ಯ ಸೋಮನಸ್ಸಂ।>
    text <ಏವಮೇವ ಖೋ। ಭಿಕ್ಖವೇ। ಭಿಕ್ಖು ಯಥಾ ಇಣಂ ಯಥಾ ರೋಗಂ ಯಥಾ ಬನ್ಧನಾಗಾರಂ ಯಥಾ ದಾಸಬ್ಯಂ ಯಥಾ ಕನ್ತಾರದ್ಧಾನಮಗ್ಗಂ। ಇಮೇ ಪಞ್ಚ ನೀವರಣೇ ಅಪ್ಪಹೀನೇ ಅತ್ತನಿ ಸಮನುಪಸ್ಸತಿ। ಸೇಯ್ಯಥಾಪಿ। ಭಿಕ್ಖವೇ। ಆಣಣ್ಯಂ ಯಥಾ ಆರೋಗ್ಯಂ ಯಥಾ ಬನ್ಧನಾಮೋಕ್ಖಂ ಯಥಾ ಭುಜಿಸ್ಸಂ ಯಥಾ ಖೇಮನ್ತಭೂಮಿಂ। ಏವಮೇವ ಭಿಕ್ಖು ಇಮೇ ಪಞ್ಚ ನೀವರಣೇ ಪಹೀನೇ ಅತ್ತನಿ ಸಮನುಪಸ್ಸತಿ।>
    text <೪೨೭>, <ಸೋ ಇಮೇ ಪಞ್ಚ ನೀವರಣೇ ಪಹಾಯ ಚೇತಸೋ ಉಪಕ್ಕಿಲೇಸೇ ಪಞ್ಞಾಯ ದುಬ್ಬಲೀಕರಣೇ। ವಿವಿಚ್ಚೇವ ಕಾಮೇಹಿ ವಿವಿಚ್ಚ ಅಕುಸಲೇಹಿ ಧಮ್ಮೇಹಿ। ಸವಿತಕ್ಕಂ ಸವಿಚಾರಂ ವಿವೇಕಜಂ ಪೀತಿಸುಖಂ ಪಠಮಂ ಝಾನಂ ಉಪಸಮ್ಪಜ್ಜ ವಿಹರತಿ। ಸೋ ಇಮಮೇವ ಕಾಯಂ ವಿವೇಕಜೇನ ಪೀತಿಸುಖೇನ ಅಭಿಸನ್ದೇತಿ ಪರಿಸನ್ದೇತಿ ಪರಿಪೂರೇತಿ ಪರಿಪ್ಫರತಿ। ನಾಸ್ಸ ಕಿಞ್ಚಿ ಸಬ್ಬಾವತೋ ಕಾಯಸ್ಸ ವಿವೇಕಜೇನ ಪೀತಿಸುಖೇನ ಅಪ್ಫುಟಂ ಹೋತಿ। ಸೇಯ್ಯಥಾಪಿ। ಭಿಕ್ಖವೇ। ದಕ್ಖೋ ನ್ಹಾಪಕೋ ವಾ ನ್ಹಾಪಕನ್ತೇವಾಸೀ ವಾ ಕಂಸಥಾಲೇ ನ್ಹಾನೀಯಚುಣ್ಣಾನಿ ಆಕಿರಿತ್ವಾ ಉದಕೇನ ಪರಿಪ್ಫೋಸಕಂ ಪರಿಪ್ಫೋಸಕಂ ಸನ್ನೇಯ್ಯ। ಸಾಯಂ ನ್ಹಾನೀಯಪಿಣ್ಡಿ ಸ್ನೇಹಾನುಗತಾ ಸ್ನೇಹಪರೇತಾ ಸನ್ತರಬಾಹಿರಾ। ಫುಟಾ ಸ್ನೇಹೇನ ನ ಚ ಪಗ್ಘರಿಣೀ। ಏವಮೇವ ಖೋ। ಭಿಕ್ಖವೇ। ಭಿಕ್ಖು ಇಮಮೇವ ಕಾಯಂ ವಿವೇಕಜೇನ ಪೀತಿಸುಖೇನ ಅಭಿಸನ್ದೇತಿ ಪರಿಸನ್ದೇತಿ ಪರಿಪೂರೇತಿ ಪರಿಪ್ಫರತಿ। ನಾಸ್ಸ ಕಿಞ್ಚಿ ಸಬ್ಬಾವತೋ ಕಾಯಸ್ಸ ವಿವೇಕಜೇನ ಪೀತಿಸುಖೇನ ಅಪ್ಫುಟಂ ಹೋತಿ।>
    text <೪೨೮>, <ಪುನ ಚಪರಂ। ಭಿಕ್ಖವೇ। ಭಿಕ್ಖು ವಿತಕ್ಕವಿಚಾರಾನಂ ವೂಪಸಮಾ ಅಜ್ಝತ್ತಂ ಸಮ್ಪಸಾದನಂ ಚೇತಸೋ ಏಕೋದಿಭಾವಂ ಅವಿತಕ್ಕಂ ಅವಿಚಾರಂ ಸಮಾಧಿಜಂ ಪೀತಿಸುಖಂ ದುತಿಯಂ ಝಾನಂ ಉಪಸಮ್ಪಜ್ಜ ವಿಹರತಿ। ಸೋ ಇಮಮೇವ ಕಾಯಂ ಸಮಾಧಿಜೇನ ಪೀತಿಸುಖೇನ ಅಭಿಸನ್ದೇತಿ ಪರಿಸನ್ದೇತಿ ಪರಿಪೂರೇತಿ ಪರಿಪ್ಫರತಿ। ನಾಸ್ಸ ಕಿಞ್ಚಿ ಸಬ್ಬಾವತೋ ಕಾಯಸ್ಸ ಸಮಾಧಿಜೇನ ಪೀತಿಸುಖೇನ ಅಪ್ಫುಟಂ ಹೋತಿ। ಸೇಯ್ಯಥಾಪಿ। ಭಿಕ್ಖವೇ। ಉದಕರಹದೋ ಉಬ್ಭಿದೋದಕೋ। ತಸ್ಸ ನೇವಸ್ಸ ಪುರತ್ಥಿಮಾಯ ದಿಸಾಯ ಉದಕಸ್ಸ ಆಯಮುಖಂ। ನ ಪಚ್ಛಿಮಾಯ ದಿಸಾಯ ಉದಕಸ್ಸ ಆಯಮುಖಂ। ನ ಉತ್ತರಾಯ ದಿಸಾಯ ಉದಕಸ್ಸ ಆಯಮುಖಂ। ನ ದಕ್ಖಿಣಾಯ ದಿಸಾಯ ಉದಕಸ್ಸ ಆಯಮುಖಂ। ದೇವೋ ಚ ನ ಕಾಲೇನ ಕಾಲಂ ಸಮ್ಮಾಧಾರಂ ಅನುಪ್ಪವೇಚ್ಛೇಯ್ಯ। ಅಥ ಖೋ ತಮ್ಹಾವ ಉದಕರಹದಾ ಸೀತಾ ವಾರಿಧಾರಾ ಉಬ್ಭಿಜ್ಜಿತ್ವಾ ತಮೇವ ಉದಕರಹದಂ ಸೀತೇನ ವಾರಿನಾ ಅಭಿಸನ್ದೇಯ್ಯ ಪರಿಸನ್ದೇಯ್ಯ ಪರಿಪೂರೇಯ್ಯ ಪರಿಪ್ಫರೇಯ್ಯ। ನಾಸ್ಸ ಕಿಞ್ಚಿ ಸಬ್ಬಾವತೋ ಉದಕರಹದಸ್ಸ ಸೀತೇನ ವಾರಿನಾ ಅಪ್ಫುಟಂ ಅಸ್ಸ। ಏವಮೇವ ಖೋ। ಭಿಕ್ಖವೇ। ಭಿಕ್ಖು ಇಮಮೇವ ಕಾಯಂ ಸಮಾಧಿಜೇನ ಪೀತಿಸುಖೇನ ಅಭಿಸನ್ದೇತಿ ಪರಿಸನ್ದೇತಿ ಪರಿಪೂರೇತಿ ಪರಿಪ್ಫರತಿ। ನಾಸ್ಸ ಕಿಞ್ಚಿ ಸಬ್ಬಾವತೋ ಕಾಯಸ್ಸ ಸಮಾಧಿಜೇನ ಪೀತಿಸುಖೇನ ಅಪ್ಫುಟಂ ಹೋತಿ।>
    text <೪೨೯>, <ಪುನ ಚಪರಂ। ಭಿಕ್ಖವೇ। ಭಿಕ್ಖು ಪೀತಿಯಾ ಚ ವಿರಾಗಾ ಉಪೇಕ್ಖಕೋ ಚ ವಿಹರತಿ। ಸತೋ ಚ ಸಮ್ಪಜಾನೋ। ಸುಖಞ್ಚ ಕಾಯೇನ ಪಟಿಸಂವೇದೇತಿ। ಯಂ ತಂ ಅರಿಯಾ ಆಚಿಕ್ಖನ್ತಿ ಉಪೇಕ್ಖಕೋ ಸತಿಮಾ ಸುಖವಿಹಾರೀತಿ ತತಿಯಂ ಝಾನಂ ಉಪಸಮ್ಪಜ್ಜ ವಿಹರತಿ। ಸೋ ಇಮಮೇವ ಕಾಯಂ ನಿಪ್ಪೀತಿಕೇನ ಸುಖೇನ ಅಭಿಸನ್ದೇತಿ ಪರಿಸನ್ದೇತಿ ಪರಿಪೂರೇತಿ ಪರಿಪ್ಫರತಿ। ನಾಸ್ಸ ಕಿಞ್ಚಿ ಸಬ್ಬಾವತೋ ಕಾಯಸ್ಸ ನಿಪ್ಪೀತಿಕೇನ ಸುಖೇನ ಅಪ್ಫುಟಂ ಹೋತಿ। ಸೇಯ್ಯಥಾಪಿ। ಭಿಕ್ಖವೇ। ಉಪ್ಪಲಿನಿಯಂ ವಾ ಪದುಮಿನಿಯಂ ವಾ ಪುಣ್ಡರೀಕಿನಿಯಂ ವಾ ಅಪ್ಪೇಕಚ್ಚಾನಿ ಉಪ್ಪಲಾನಿ ವಾ ಪದುಮಾನಿ ವಾ ಪುಣ್ಡರೀಕಾನಿ ವಾ ಉದಕೇ ಜಾತಾನಿ ಉದಕೇ ಸಂವಡ್ಢಾನಿ ಉದಕಾನುಗ್ಗತಾನಿ ಅನ್ತೋನಿಮುಗ್ಗಪೋಸೀನಿ। ತಾನಿ ಯಾವ ಚಗ್ಗಾ ಯಾವ ಚ ಮೂಲಾ ಸೀತೇನ ವಾರಿನಾ ಅಭಿಸನ್ನಾನಿ ಪರಿಸನ್ನಾನಿ ಪರಿಪೂರಾನಿ ಪರಿಪ್ಫುಟಾನಿ। ನಾಸ್ಸ ಕಿಞ್ಚಿ ಸಬ್ಬಾವತಂ ಉಪ್ಪಲಾನಂ ವಾ ಪದುಮಾನಂ ವಾ ಪುಣ್ಡರೀಕಾನಂ ವಾ ಸೀತೇನ ವಾರಿನಾ ಅಪ್ಫುಟಂ ಅಸ್ಸ। ಏವಮೇವ ಖೋ। ಭಿಕ್ಖವೇ। ಭಿಕ್ಖು ಇಮಮೇವ ಕಾಯಂ ನಿಪ್ಪೀತಿಕೇನ ಸುಖೇನ ಅಭಿಸನ್ದೇತಿ ಪರಿಸನ್ದೇತಿ ಪರಿಪೂರೇತಿ ಪರಿಪ್ಫರತಿ। ನಾಸ್ಸ ಕಿಞ್ಚಿ ಸಬ್ಬಾವತೋ ಕಾಯಸ್ಸ ನಿಪ್ಪೀತಿಕೇನ ಸುಖೇನ ಅಪ್ಫುಟಂ ಹೋತಿ।>
    text <೪೩೦>, <ಪುನ ಚಪರಂ। ಭಿಕ್ಖವೇ। ಭಿಕ್ಖು ಸುಖಸ್ಸ ಚ ಪಹಾನಾ ದುಕ್ಖಸ್ಸ ಚ ಪಹಾನಾ। ಪುಬ್ಬೇವ ಸೋಮನಸ್ಸದೋಮನಸ್ಸಾನಂ ಅತ್ಥಙ್ಗಮಾ। ಅದುಕ್ಖಮಸುಖಂ ಉಪೇಕ್ಖಾಸತಿಪಾರಿಸುದ್ಧಿಂ ಚತುತ್ಥಂ ಝಾನಂ ಉಪಸಮ್ಪಜ್ಜ ವಿಹರತಿ। ಸೋ ಇಮಮೇವ ಕಾಯಂ ಪರಿಸುದ್ಧೇನ ಚೇತಸಾ ಪರಿಯೋದಾತೇನ ಫರಿತ್ವಾ ನಿಸಿನ್ನೋ ಹೋತಿ। ನಾಸ್ಸ ಕಿಞ್ಚಿ ಸಬ್ಬಾವತೋ ಕಾಯಸ್ಸ ಪರಿಸುದ್ಧೇನ ಚೇತಸಾ ಪರಿಯೋದಾತೇನ ಅಪ್ಫುಟಂ ಹೋತಿ। ಸೇಯ್ಯಥಾಪಿ। ಭಿಕ್ಖವೇ। ಪುರಿಸೋ ಓದಾತೇನ ವತ್ಥೇನ ಸಸೀಸಂ ಪಾರುಪೇತ್ವಾ ನಿಸಿನ್ನೋ ಅಸ್ಸ। ನಾಸ್ಸ ಕಿಞ್ಚಿ ಸಬ್ಬಾವತೋ ಕಾಯಸ್ಸ ಓದಾತೇನ ವತ್ಥೇನ ಅಪ್ಫುಟಂ ಅಸ್ಸ। ಏವಮೇವ ಖೋ। ಭಿಕ್ಖವೇ। ಭಿಕ್ಖು ಇಮಮೇವ ಕಾಯಂ ಪರಿಸುದ್ಧೇನ ಚೇತಸಾ ಪರಿಯೋದಾತೇನ ಫರಿತ್ವಾ ನಿಸಿನ್ನೋ ಹೋತಿ। ನಾಸ್ಸ ಕಿಞ್ಚಿ ಸಬ್ಬಾವತೋ ಕಾಯಸ್ಸ ಪರಿಸುದ್ಧೇನ ಚೇತಸಾ ಪರಿಯೋದಾತೇನ ಅಪ್ಫುಟಂ ಹೋತಿ।>
    text <೪೩೧>, <ಸೋ ಏವಂ ಸಮಾಹಿತೇ ಚಿತ್ತೇ ಪರಿಸುದ್ಧೇ ಪರಿಯೋದಾತೇ ಅನಙ್ಗಣೇ ವಿಗತೂಪಕ್ಕಿಲೇಸೇ ಮುದುಭೂತೇ ಕಮ್ಮನಿಯೇ ಠಿತೇ ಆನೇಞ್ಜಪ್ಪತ್ತೇ ಪುಬ್ಬೇನಿವಾಸಾನುಸ್ಸತಿಞಾಣಾಯ ಚಿತ್ತಂ ಅಭಿನಿನ್ನಾಮೇತಿ। ಸೋ ಅನೇಕವಿಹಿತಂ ಪುಬ್ಬೇನಿವಾಸಂ ಅನುಸ್ಸರತಿ। ಸೇಯ್ಯಥಿದಂ ಏಕಮ್ಪಿ ಜಾತಿಂ। ದ್ವೇಪಿ ಜಾತಿಯೋ…ಪೇ॰… ಇತಿ ಸಾಕಾರಂ ಸಉದ್ದೇಸಂ ಅನೇಕವಿಹಿತಂ ಪುಬ್ಬೇನಿವಾಸಂ ಅನುಸ್ಸರತಿ। ಸೇಯ್ಯಥಾಪಿ। ಭಿಕ್ಖವೇ। ಪುರಿಸೋ ಸಕಮ್ಹಾ ಗಾಮಾ ಅಞ್ಞಂ ಗಾಮಂ ಗಚ್ಛೇಯ್ಯ। ತಮ್ಹಾಪಿ ಗಾಮಾ ಅಞ್ಞಂ ಗಾಮಂ ಗಚ್ಛೇಯ್ಯ। ಸೋ ತಮ್ಹಾ ಗಾಮಾ ಸಕಂಯೇವ ಗಾಮಂ ಪಚ್ಚಾಗಚ್ಛೇಯ್ಯ। ತಸ್ಸ ಏವಮಸ್ಸ ಅಹಂ ಖೋ ಸಕಮ್ಹಾ ಗಾಮಾ ಅಮುಂ ಗಾಮಂ ಅಗಚ್ಛಿಂ। ತತ್ರಪಿ ಏವಂ ಅಟ್ಠಾಸಿಂ ಏವಂ ನಿಸೀದಿಂ ಏವಂ ಅಭಾಸಿಂ ಏವಂ ತುಣ್ಹೀ ಅಹೋಸಿಂ। ತಮ್ಹಾಪಿ ಗಾಮಾ ಅಮುಂ ಗಾಮಂ ಅಗಚ್ಛಿಂ। ತತ್ರಪಿ ಏವಂ ಅಟ್ಠಾಸಿಂ ಏವಂ ನಿಸೀದಿಂ ಏವಂ ಅಭಾಸಿಂ ಏವಂ ತುಣ್ಹೀ ಅಹೋಸಿಂ। ಸೋಮ್ಹಿ ತಮ್ಹಾ ಗಾಮಾ ಸಕಂಯೇವ ಗಾಮಂ ಪಚ್ಚಾಗತೋತಿ। ಏವಮೇವ ಖೋ। ಭಿಕ್ಖವೇ। ಭಿಕ್ಖು ಅನೇಕವಿಹಿತಂ ಪುಬ್ಬೇನಿವಾಸಂ ಅನುಸ್ಸರತಿ। ಸೇಯ್ಯಥಿದಂ ಏಕಮ್ಪಿ ಜಾತಿಂ ದ್ವೇಪಿ ಜಾತಿಯೋ…ಪೇ॰… ಇತಿ ಸಾಕಾರಂ ಸಉದ್ದೇಸಂ ಅನೇಕವಿಹಿತಂ ಪುಬ್ಬೇನಿವಾಸಂ ಅನುಸ್ಸರತಿ।>
    text <೪೩೨>, <ಸೋ ಏವಂ ಸಮಾಹಿತೇ ಚಿತ್ತೇ ಪರಿಸುದ್ಧೇ ಪರಿಯೋದಾತೇ ಅನಙ್ಗಣೇ ವಿಗತೂಪಕ್ಕಿಲೇಸೇ ಮುದುಭೂತೇ ಕಮ್ಮನಿಯೇ ಠಿತೇ ಆನೇಞ್ಜಪ್ಪತ್ತೇ ಸತ್ತಾನಂ ಚುತೂಪಪಾತಞಾಣಾಯ ಚಿತ್ತಂ ಅಭಿನಿನ್ನಾಮೇತಿ। ಸೋ ದಿಬ್ಬೇನ ಚಕ್ಖುನಾ ವಿಸುದ್ಧೇನ ಅತಿಕ್ಕನ್ತಮಾನುಸಕೇನ ಸತ್ತೇ ಪಸ್ಸತಿ ಚವಮಾನೇ ಉಪಪಜ್ಜಮಾನೇ ಹೀನೇ ಪಣೀತೇ ಸುವಣ್ಣೇ ದುಬ್ಬಣ್ಣೇ। ಸುಗತೇ ದುಗ್ಗತೇ। ಯಥಾಕಮ್ಮೂಪಗೇ ಸತ್ತೇ ಪಜಾನಾತಿ…ಪೇ॰… ಸೇಯ್ಯಥಾಪಿ। ಭಿಕ್ಖವೇ। ದ್ವೇ ಅಗಾರಾ ಸದ್ವಾರಾ। ತತ್ಥ ಚಕ್ಖುಮಾ ಪುರಿಸೋ ಮಜ್ಝೇ ಠಿತೋ ಪಸ್ಸೇಯ್ಯ ಮನುಸ್ಸೇ ಗೇಹಂ ಪವಿಸನ್ತೇಪಿ ನಿಕ್ಖಮನ್ತೇಪಿ। ಅನುಚಙ್ಕಮನ್ತೇಪಿ ಅನುವಿಚರನ್ತೇಪಿ। ಏವಮೇವ ಖೋ। ಭಿಕ್ಖವೇ। ಭಿಕ್ಖು ದಿಬ್ಬೇನ ಚಕ್ಖುನಾ ವಿಸುದ್ಧೇನ ಅತಿಕ್ಕನ್ತಮಾನುಸಕೇನ ಸತ್ತೇ ಪಸ್ಸತಿ ಚವಮಾನೇ ಉಪಪಜ್ಜಮಾನೇ ಹೀನೇ ಪಣೀತೇ ಸುವಣ್ಣೇ ದುಬ್ಬಣ್ಣೇ। ಸುಗತೇ ದುಗ್ಗತೇ ಯಥಾಕಮ್ಮೂಪಗೇ ಸತ್ತೇ ಪಜಾನಾತಿ…ಪೇ॰…।>
    text <೪೩೩>, <ಸೋ ಏವಂ ಸಮಾಹಿತೇ ಚಿತ್ತೇ ಪರಿಸುದ್ಧೇ ಪರಿಯೋದಾತೇ ಅನಙ್ಗಣೇ ವಿಗತೂಪಕ್ಕಿಲೇಸೇ ಮುದುಭೂತೇ ಕಮ್ಮನಿಯೇ ಠಿತೇ ಆನೇಞ್ಜಪ್ಪತ್ತೇ ಆಸವಾನಂ ಖಯಞಾಣಾಯ ಚಿತ್ತಂ ಅಭಿನಿನ್ನಾಮೇತಿ। ಸೋ ಇದಂ ದುಕ್ಖನ್ತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖಸಮುದಯೋತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖನಿರೋಧೋತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖನಿರೋಧಗಾಮಿನೀ ಪಟಿಪದಾತಿ ಯಥಾಭೂತಂ ಪಜಾನಾತಿ। ಇಮೇ ಆಸವಾತಿ ಯಥಾಭೂತಂ ಪಜಾನಾತಿ। ಅಯಂ ಆಸವಸಮುದಯೋತಿ ಯಥಾಭೂತಂ ಪಜಾನಾತಿ। ಅಯಂ ಆಸವನಿರೋಧೋತಿ ಯಥಾಭೂತಂ ಪಜಾನಾತಿ। ಅಯಂ ಆಸವನಿರೋಧಗಾಮಿನೀ ಪಟಿಪದಾತಿ ಯಥಾಭೂತಂ ಪಜಾನಾತಿ। ತಸ್ಸ ಏವಂ ಜಾನತೋ ಏವಂ ಪಸ್ಸತೋ ಕಾಮಾಸವಾಪಿ ಚಿತ್ತಂ ವಿಮುಚ್ಚತಿ। ಭವಾಸವಾಪಿ ಚಿತ್ತಂ ವಿಮುಚ್ಚತಿ। ಅವಿಜ್ಜಾಸವಾಪಿ ಚಿತ್ತಂ ವಿಮುಚ್ಚತಿ। ವಿಮುತ್ತಸ್ಮಿಂ ವಿಮುತ್ತಮಿತಿ ಞಾಣಂ ಹೋತಿ ಖೀಣಾ ಜಾತಿ। ವುಸಿತಂ ಬ್ರಹ್ಮಚರಿಯಂ। ಕತಂ ಕರಣೀಯಂ। ನಾಪರಂ ಇತ್ಥತ್ತಾಯಾತಿ ಪಜಾನಾತಿ।>
    text <ಸೇಯ್ಯಥಾಪಿ। ಭಿಕ್ಖವೇ। ಪಬ್ಬತಸಙ್ಖೇಪೇ ಉದಕರಹದೋ ಅಚ್ಛೋ ವಿಪ್ಪಸನ್ನೋ ಅನಾವಿಲೋ। ತತ್ಥ ಚಕ್ಖುಮಾ ಪುರಿಸೋ ತೀರೇ ಠಿತೋ ಪಸ್ಸೇಯ್ಯ ಸಿಪ್ಪಿಸಮ್ಬುಕಮ್ಪಿ ಸಕ್ಖರಕಥಲಮ್ಪಿ ಮಚ್ಛಗುಮ್ಬಮ್ಪಿ। ಚರನ್ತಮ್ಪಿ ತಿಟ್ಠನ್ತಮ್ಪಿ। ತಸ್ಸ ಏವಮಸ್ಸ ಅಯಂ ಖೋ ಉದಕರಹದೋ ಅಚ್ಛೋ ವಿಪ್ಪಸನ್ನೋ ಅನಾವಿಲೋ। ತತ್ರಿಮೇ ಸಿಪ್ಪಿಸಮ್ಬುಕಾಪಿ ಸಕ್ಖರಕಥಲಾಪಿ ಮಚ್ಛಗುಮ್ಬಾಪಿ ಚರನ್ತಿಪಿ ತಿಟ್ಠನ್ತಿಪೀತಿ। ಏವಮೇವ ಖೋ। ಭಿಕ್ಖವೇ। ಭಿಕ್ಖು ಇದಂ ದುಕ್ಖನ್ತಿ ಯಥಾಭೂತಂ ಪಜಾನಾತಿ…ಪೇ॰… ನಾಪರಂ ಇತ್ಥತ್ತಾಯಾತಿ ಪಜಾನಾತಿ।>
    text <೪೩೪>, <ಅಯಂ ವುಚ್ಚತಿ। ಭಿಕ್ಖವೇ। ಭಿಕ್ಖು ಸಮಣೋ ಇತಿಪಿ ಬ್ರಾಹ್ಮಣೋಇತಿಪಿ ನ್ಹಾತಕೋಇತಿಪಿ ವೇದಗೂಇತಿಪಿ ಸೋತ್ತಿಯೋಇತಿಪಿ ಅರಿಯೋಇತಿಪಿ ಅರಹಂಇತಿಪಿ। ಕಥಞ್ಚ। ಭಿಕ್ಖವೇ। ಭಿಕ್ಖು ಸಮಣೋ ಹೋತಿ॥ ಸಮಿತಾಸ್ಸ ಹೋನ್ತಿ ಪಾಪಕಾ ಅಕುಸಲಾ ಧಮ್ಮಾ। ಸಂಕಿಲೇಸಿಕಾ। ಪೋನೋಬ್ಭವಿಕಾ। ಸದರಾ। ದುಕ್ಖವಿಪಾಕಾ। ಆಯತಿಂ। ಜಾತಿಜರಾಮರಣಿಯಾ। ಏವಂ ಖೋ। ಭಿಕ್ಖವೇ। ಭಿಕ್ಖು ಸಮಣೋ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ಬ್ರಾಹ್ಮಣೋ ಹೋತಿ॥ ಬಾಹಿತಾಸ್ಸ ಹೋನ್ತಿ ಪಾಪಕಾ ಅಕುಸಲಾ ಧಮ್ಮಾ। ಸಂಕಿಲೇಸಿಕಾ। ಪೋನೋಬ್ಭವಿಕಾ। ಸದರಾ। ದುಕ್ಖವಿಪಾಕಾ। ಆಯತಿಂ। ಜಾತಿಜರಾಮರಣಿಯಾ। ಏವಂ ಖೋ। ಭಿಕ್ಖವೇ। ಭಿಕ್ಖು ಬ್ರಾಹ್ಮಣೋ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ನ್ಹಾತಕೋ ಹೋತಿ॥ ನ್ಹಾತಾಸ್ಸ ಹೋನ್ತಿ ಪಾಪಕಾ ಅಕುಸಲಾ ಧಮ್ಮಾ। ಸಂಕಿಲೇಸಿಕಾ। ಪೋನೋಬ್ಭವಿಕಾ। ಸದರಾ। ದುಕ್ಖವಿಪಾಕಾ। ಆಯತಿಂ। ಜಾತಿಜರಾಮರಣಿಯಾ। ಏವಂ ಖೋ। ಭಿಕ್ಖವೇ। ಭಿಕ್ಖು ನ್ಹಾತಕೋ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ವೇದಗೂ ಹೋತಿ॥ ವಿದಿತಾಸ್ಸ ಹೋನ್ತಿ ಪಾಪಕಾ ಅಕುಸಲಾ ಧಮ್ಮಾ। ಸಂಕಿಲೇಸಿಕಾ। ಪೋನೋಬ್ಭವಿಕಾ। ಸದರಾ। ದುಕ್ಖವಿಪಾಕಾ। ಆಯತಿಂ। ಜಾತಿಜರಾಮರಣಿಯಾ। ಏವಂ ಖೋ। ಭಿಕ್ಖವೇ। ಭಿಕ್ಖು ವೇದಗೂ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ಸೋತ್ತಿಯೋ ಹೋತಿ॥ ನಿಸ್ಸುತಾಸ್ಸ ಹೋನ್ತಿ ಪಾಪಕಾ ಅಕುಸಲಾ ಧಮ್ಮಾ। ಸಂಕಿಲೇಸಿಕಾ। ಪೋನೋಬ್ಭವಿಕಾ। ಸದರಾ। ದುಕ್ಖವಿಪಾಕಾ। ಆಯತಿಂ। ಜಾತಿಜರಾಮರಣಿಯಾ। ಏವಂ ಖೋ। ಭಿಕ್ಖವೇ। ಭಿಕ್ಖು ಸೋತ್ತಿಯೋ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ಅರಿಯೋ ಹೋತಿ॥ ಆರಕಾಸ್ಸ ಹೋನ್ತಿ ಪಾಪಕಾ ಅಕುಸಲಾ ಧಮ್ಮಾ। ಸಂಕಿಲೇಸಿಕಾ। ಪೋನೋಬ್ಭವಿಕಾ। ಸದರಾ। ದುಕ್ಖವಿಪಾಕಾ। ಆಯತಿಂ। ಜಾತಿಜರಾಮರಣಿಯಾ। ಏವಂ ಖೋ। ಭಿಕ್ಖವೇ। ಭಿಕ್ಖು ಅರಿಯೋ ಹೋತಿ।>
    text <ಕಥಞ್ಚ। ಭಿಕ್ಖವೇ। ಭಿಕ್ಖು ಅರಹಂ ಹೋತಿ॥ ಆರಕಾಸ್ಸ ಹೋನ್ತಿ ಪಾಪಕಾ ಅಕುಸಲಾ ಧಮ್ಮಾ। ಸಂಕಿಲೇಸಿಕಾ। ಪೋನೋಬ್ಭವಿಕಾ। ಸದರಾ। ದುಕ್ಖವಿಪಾಕಾ। ಆಯತಿಂ। ಜಾತಿಜರಾಮರಣಿಯಾ। ಏವಂ ಖೋ। ಭಿಕ್ಖವೇ। ಭಿಕ್ಖು ಅರಹಂ ಹೋತೀತಿ।>
    text <ಇದಮವೋಚ ಭಗವಾ। ಅತ್ತಮನಾ ತೇ ಭಿಕ್ಖೂ ಭಗವತೋ ಭಾಸಿತಂ ಅಭಿನನ್ದುನ್ತಿ।>
    stand <ಮಹಾಅಸ್ಸಪುರಸುತ್ತಂ ನಿಟ್ಠಿತಂ ನವಮಂ।>
  text <೧೦॥ ಚೂಳಅಸ್ಸಪುರಸುತ್ತಂ>
    text <೪೩೫>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ಅಙ್ಗೇಸು ವಿಹರತಿ ಅಸ್ಸಪುರಂ ನಾಮ ಅಙ್ಗಾನಂ ನಿಗಮೋ। ತತ್ರ ಖೋ ಭಗವಾ ಭಿಕ್ಖೂ ಆಮನ್ತೇಸಿ ಭಿಕ್ಖವೋತಿ। ಭದನ್ತೇತಿ ತೇ ಭಿಕ್ಖೂ ಭಗವತೋ ಪಚ್ಚಸ್ಸೋಸುಂ। ಭಗವಾ ಏತದವೋಚ ಸಮಣಾ ಸಮಣಾತಿ ವೋ। ಭಿಕ್ಖವೇ। ಜನೋ ಸಞ್ಜಾನಾತಿ। ತುಮ್ಹೇ ಚ ಪನ ಕೇ ತುಮ್ಹೇತಿ ಪುಟ್ಠಾ ಸಮಾನಾ ಸಮಣಾಮ್ಹಾತಿ ಪಟಿಜಾನಾಥ। ತೇಸಂ ವೋ। ಭಿಕ್ಖವೇ। ಏವಂಸಮಞ್ಞಾನಂ ಸತಂ ಏವಂಪಟಿಞ್ಞಾನಂ ಸತಂ ಯಾ ಸಮಣಸಾಮೀಚಿಪ್ಪಟಿಪದಾ ತಂ ಪಟಿಪಜ್ಜಿಸ್ಸಾಮ। ಏವಂ ನೋ ಅಯಂ ಅಮ್ಹಾಕಂ ಸಮಞ್ಞಾ ಚ ಸಚ್ಚಾ ಭವಿಸ್ಸತಿ ಪಟಿಞ್ಞಾ ಚ ಭೂತಾ। ಯೇಸಞ್ಚ ಮಯಂ ಚೀವರಪಿಣ್ಡಪಾತಸೇನಾಸನಗಿಲಾನಪ್ಪಚ್ಚಯಭೇಸಜ್ಜಪರಿಕ್ಖಾರಂ ಪರಿಭುಞ್ಜಾಮ। ತೇಸಂ ತೇ ಕಾರಾ ಅಮ್ಹೇಸು ಮಹಪ್ಫಲಾ ಭವಿಸ್ಸನ್ತಿ ಮಹಾನಿಸಂಸಾ। ಅಮ್ಹಾಕಞ್ಚೇವಾಯಂ ಪಬ್ಬಜ್ಜಾ ಅವಞ್ಝಾ ಭವಿಸ್ಸತಿ ಸಫಲಾ ಸಉದ್ರಯಾತಿ। ಏವಞ್ಹಿ ವೋ। ಭಿಕ್ಖವೇ। ಸಿಕ್ಖಿತಬ್ಬಂ।>
    text <೪೩೬>, <ಕಥಞ್ಚ। ಭಿಕ್ಖವೇ। ಭಿಕ್ಖು ನ ಸಮಣಸಾಮೀಚಿಪ್ಪಟಿಪದಂ ಪಟಿಪನ್ನೋ ಹೋತಿ॥ ಯಸ್ಸ ಕಸ್ಸಚಿ। ಭಿಕ್ಖವೇ। ಭಿಕ್ಖುನೋ ಅಭಿಜ್ಝಾಲುಸ್ಸ ಅಭಿಜ್ಝಾ ಅಪ್ಪಹೀನಾ ಹೋತಿ। ಬ್ಯಾಪನ್ನಚಿತ್ತಸ್ಸ ಬ್ಯಾಪಾದೋ ಅಪ್ಪಹೀನೋ ಹೋತಿ। ಕೋಧನಸ್ಸ ಕೋಧೋ ಅಪ್ಪಹೀನೋ ಹೋತಿ। ಉಪನಾಹಿಸ್ಸ ಉಪನಾಹೋ ಅಪ್ಪಹೀನೋ ಹೋತಿ। ಮಕ್ಖಿಸ್ಸ ಮಕ್ಖೋ ಅಪ್ಪಹೀನೋ ಹೋತಿ। ಪಳಾಸಿಸ್ಸ ಪಳಾಸೋ ಅಪ್ಪಹೀನೋ ಹೋತಿ। ಇಸ್ಸುಕಿಸ್ಸ ಇಸ್ಸಾ ಅಪ್ಪಹೀನಾ ಹೋತಿ। ಮಚ್ಛರಿಸ್ಸ ಮಚ್ಛರಿಯಂ ಅಪ್ಪಹೀನಂ ಹೋತಿ। ಸಠಸ್ಸ ಸಾಠೇಯ್ಯಂ ಅಪ್ಪಹೀನಂ ಹೋತಿ। ಮಾಯಾವಿಸ್ಸ ಮಾಯಾ ಅಪ್ಪಹೀನಾ ಹೋತಿ। ಪಾಪಿಚ್ಛಸ್ಸ ಪಾಪಿಕಾ ಇಚ್ಛಾ ಅಪ್ಪಹೀನಾ ಹೋತಿ। ಮಿಚ್ಛಾದಿಟ್ಠಿಕಸ್ಸ ಮಿಚ್ಛಾದಿಟ್ಠಿ ಅಪ್ಪಹೀನಾ ಹೋತಿ ಇಮೇಸಂ ಖೋ ಅಹಂ। ಭಿಕ್ಖವೇ। ಸಮಣಮಲಾನಂ ಸಮಣದೋಸಾನಂ ಸಮಣಕಸಟಾನಂ ಆಪಾಯಿಕಾನಂ ಠಾನಾನಂ ದುಗ್ಗತಿವೇದನಿಯಾನಂ ಅಪ್ಪಹಾನಾ ನ ಸಮಣಸಾಮೀಚಿಪ್ಪಟಿಪದಂ ಪಟಿಪನ್ನೋತಿ ವದಾಮಿ। ಸೇಯ್ಯಥಾಪಿ। ಭಿಕ್ಖವೇ। ಮತಜಂ ನಾಮ ಆವುಧಜಾತಂ ಉಭತೋಧಾರಂ ಪೀತನಿಸಿತಂ। ತದಸ್ಸ ಸಙ್ಘಾಟಿಯಾ ಸಮ್ಪಾರುತಂ ಸಮ್ಪಲಿವೇಠಿತಂ। ತಥೂಪಮಾಹಂ। ಭಿಕ್ಖವೇ। ಇಮಸ್ಸ ಭಿಕ್ಖುನೋ ಪಬ್ಬಜ್ಜಂ ವದಾಮಿ।>
    text <೪೩೭>, <ನಾಹಂ। ಭಿಕ್ಖವೇ। ಸಙ್ಘಾಟಿಕಸ್ಸ ಸಙ್ಘಾಟಿಧಾರಣಮತ್ತೇನ ಸಾಮಞ್ಞಂ ವದಾಮಿ। ನಾಹಂ। ಭಿಕ್ಖವೇ। ಅಚೇಲಕಸ್ಸ ಅಚೇಲಕಮತ್ತೇನ ಸಾಮಞ್ಞಂ ವದಾಮಿ। ನಾಹಂ। ಭಿಕ್ಖವೇ। ರಜೋಜಲ್ಲಿಕಸ್ಸ ರಜೋಜಲ್ಲಿಕಮತ್ತೇನ ಸಾಮಞ್ಞಂ ವದಾಮಿ। ನಾಹಂ। ಭಿಕ್ಖವೇ। ಉದಕೋರೋಹಕಸ್ಸ ಉದಕೋರೋಹಣಮತ್ತೇನ ಸಾಮಞ್ಞಂ ವದಾಮಿ। ನಾಹಂ। ಭಿಕ್ಖವೇ। ರುಕ್ಖಮೂಲಿಕಸ್ಸ ರುಕ್ಖಮೂಲಿಕಮತ್ತೇನ ಸಾಮಞ್ಞಂ ವದಾಮಿ। ನಾಹಂ। ಭಿಕ್ಖವೇ। ಅಬ್ಭೋಕಾಸಿಕಸ್ಸ ಅಬ್ಭೋಕಾಸಿಕಮತ್ತೇನ ಸಾಮಞ್ಞಂ ವದಾಮಿ। ನಾಹಂ। ಭಿಕ್ಖವೇ। ಉಬ್ಭಟ್ಠಕಸ್ಸ ಉಬ್ಭಟ್ಠಕಮತ್ತೇನ ಸಾಮಞ್ಞಂ ವದಾಮಿ। ನಾಹಂ। ಭಿಕ್ಖವೇ। ಪರಿಯಾಯಭತ್ತಿಕಸ್ಸ ಪರಿಯಾಯಭತ್ತಿಕಮತ್ತೇನ ಸಾಮಞ್ಞಂ ವದಾಮಿ। ನಾಹಂ। ಭಿಕ್ಖವೇ। ಮನ್ತಜ್ಝಾಯಕಸ್ಸ ಮನ್ತಜ್ಝಾಯಕಮತ್ತೇನ ಸಾಮಞ್ಞಂ ವದಾಮಿ। ನಾಹಂ। ಭಿಕ್ಖವೇ। ಜಟಿಲಕಸ್ಸ ಜಟಾಧಾರಣಮತ್ತೇನ ಸಾಮಞ್ಞಂ ವದಾಮಿ।>
    text <ಸಙ್ಘಾಟಿಕಸ್ಸ ಚೇ। ಭಿಕ್ಖವೇ। ಸಙ್ಘಾಟಿಧಾರಣಮತ್ತೇನ ಅಭಿಜ್ಝಾಲುಸ್ಸ ಅಭಿಜ್ಝಾ ಪಹೀಯೇಥ। ಬ್ಯಾಪನ್ನಚಿತ್ತಸ್ಸ ಬ್ಯಾಪಾದೋ ಪಹೀಯೇಥ। ಕೋಧನಸ್ಸ ಕೋಧೋ ಪಹೀಯೇಥ। ಉಪನಾಹಿಸ್ಸ ಉಪನಾಹೋ ಪಹೀಯೇಥ। ಮಕ್ಖಿಸ್ಸ ಮಕ್ಖೋ ಪಹೀಯೇಥ। ಪಳಾಸಿಸ್ಸ ಪಳಾಸೋ ಪಹೀಯೇಥ। ಇಸ್ಸುಕಿಸ್ಸ ಇಸ್ಸಾ ಪಹೀಯೇಥ। ಮಚ್ಛರಿಸ್ಸ ಮಚ್ಛರಿಯಂ ಪಹೀಯೇಥ। ಸಠಸ್ಸ ಸಾಠೇಯ್ಯಂ ಪಹೀಯೇಥ। ಮಾಯಾವಿಸ್ಸ ಮಾಯಾ ಪಹೀಯೇಥ। ಪಾಪಿಚ್ಛಸ್ಸ ಪಾಪಿಕಾ ಇಚ್ಛಾ ಪಹೀಯೇಥ। ಮಿಚ್ಛಾದಿಟ್ಠಿಕಸ್ಸ ಮಿಚ್ಛಾದಿಟ್ಠಿ ಪಹೀಯೇಥ। ತಮೇನಂ ಮಿತ್ತಾಮಚ್ಚಾ ಞಾತಿಸಾಲೋಹಿತಾ ಜಾತಮೇವ ನಂ ಸಙ್ಘಾಟಿಕಂ ಕರೇಯ್ಯುಂ। ಸಙ್ಘಾಟಿಕತ್ತಮೇವ ಸಮಾದಪೇಯ್ಯುಂ ಏಹಿ ತ್ವಂ। ಭದ್ರಮುಖ। ಸಙ್ಘಾಟಿಕೋ ಹೋಹಿ। ಸಙ್ಘಾಟಿಕಸ್ಸ ತೇ ಸತೋ ಸಙ್ಘಾಟಿಧಾರಣಮತ್ತೇನ ಅಭಿಜ್ಝಾಲುಸ್ಸ ಅಭಿಜ್ಝಾ ಪಹೀಯಿಸ್ಸತಿ। ಬ್ಯಾಪನ್ನಚಿತ್ತಸ್ಸ ಬ್ಯಾಪಾದೋ ಪಹೀಯಿಸ್ಸತಿ। ಕೋಧನಸ್ಸ ಕೋಧೋ ಪಹೀಯಿಸ್ಸತಿ। ಉಪನಾಹಿಸ್ಸ ಉಪನಾಹೋ ಪಹೀಯಿಸ್ಸತಿ। ಮಕ್ಖಿಸ್ಸ ಮಕ್ಖೋ ಪಹೀಯಿಸ್ಸತಿ। ಪಳಾಸಿಸ್ಸ ಪಳಾಸೋ ಪಹೀಯಿಸ್ಸತಿ। ಇಸ್ಸುಕಿಸ್ಸ ಇಸ್ಸಾ ಪಹೀಯಿಸ್ಸತಿ। ಮಚ್ಛರಿಸ್ಸ ಮಚ್ಛರಿಯಂ ಪಹೀಯಿಸ್ಸತಿ। ಸಠಸ್ಸ ಸಾಠೇಯ್ಯಂ ಪಹೀಯಿಸ್ಸತಿ। ಮಾಯಾವಿಸ್ಸ ಮಾಯಾ ಪಹೀಯಿಸ್ಸತಿ। ಪಾಪಿಚ್ಛಸ್ಸ ಪಾಪಿಕಾ ಇಚ್ಛಾ ಪಹೀಯಿಸ್ಸತಿ। ಮಿಚ್ಛಾದಿಟ್ಠಿಕಸ್ಸ ಮಿಚ್ಛಾದಿಟ್ಠಿ ಪಹೀಯಿಸ್ಸತೀತಿ। ಯಸ್ಮಾ ಚ ಖೋ ಅಹಂ। ಭಿಕ್ಖವೇ। ಸಙ್ಘಾಟಿಕಮ್ಪಿ ಇಧೇಕಚ್ಚಂ ಪಸ್ಸಾಮಿ ಅಭಿಜ್ಝಾಲುಂ ಬ್ಯಾಪನ್ನಚಿತ್ತಂ ಕೋಧನಂ ಉಪನಾಹಿಂ ಮಕ್ಖಿಂ ಪಳಾಸಿಂ ಇಸ್ಸುಕಿಂ ಮಚ್ಛರಿಂ ಸಠಂ ಮಾಯಾವಿಂ ಪಾಪಿಚ್ಛಂ ಮಿಚ್ಛಾದಿಟ್ಠಿಕಂ। ತಸ್ಮಾ ನ ಸಙ್ಘಾಟಿಕಸ್ಸ ಸಙ್ಘಾಟಿಧಾರಣಮತ್ತೇನ ಸಾಮಞ್ಞಂ ವದಾಮಿ।>
    text <ಅಚೇಲಕಸ್ಸ ಚೇ। ಭಿಕ್ಖವೇ…ಪೇ॰… ರಜೋಜಲ್ಲಿಕಸ್ಸ ಚೇ। ಭಿಕ್ಖವೇ…ಪೇ॰… ಉದಕೋರೋಹಕಸ್ಸ ಚೇ। ಭಿಕ್ಖವೇ…ಪೇ॰… ರುಕ್ಖಮೂಲಿಕಸ್ಸ ಚೇ। ಭಿಕ್ಖವೇ…ಪೇ॰… ಅಬ್ಭೋಕಾಸಿಕಸ್ಸ ಚೇ। ಭಿಕ್ಖವೇ…ಪೇ॰… ಉಬ್ಭಟ್ಠಕಸ್ಸ ಚೇ। ಭಿಕ್ಖವೇ…ಪೇ॰… ಪರಿಯಾಯಭತ್ತಿಕಸ್ಸ ಚೇ। ಭಿಕ್ಖವೇ…ಪೇ॰… ಮನ್ತಜ್ಝಾಯಕಸ್ಸ ಚೇ। ಭಿಕ್ಖವೇ…ಪೇ॰… ಜಟಿಲಕಸ್ಸ ಚೇ। ಭಿಕ್ಖವೇ। ಜಟಾಧಾರಣಮತ್ತೇನ ಅಭಿಜ್ಝಾಲುಸ್ಸ ಅಭಿಜ್ಝಾ ಪಹೀಯೇಥ। ಬ್ಯಾಪನ್ನಚಿತ್ತಸ್ಸ ಬ್ಯಾಪಾದೋ ಪಹೀಯೇಥ। ಕೋಧನಸ್ಸ ಕೋಧೋ ಪಹೀಯೇಥ। ಉಪನಾಹಿಸ್ಸ ಉಪನಾಹೋ ಪಹೀಯೇಥ। ಮಕ್ಖಿಸ್ಸ ಮಕ್ಖೋ ಪಹೀಯೇಥ। ಪಳಾಸಿಸ್ಸ ಪಳಾಸೋ ಪಹೀಯೇಥ। ಇಸ್ಸುಕಿಸ್ಸ ಇಸ್ಸಾ ಪಹೀಯೇಥ। ಮಚ್ಛರಿಸ್ಸ ಮಚ್ಛರಿಯಂ ಪಹೀಯೇಥ। ಸಠಸ್ಸ ಸಾಠೇಯ್ಯಂ ಪಹೀಯೇಥ। ಮಾಯಾವಿಸ್ಸ ಮಾಯಾ ಪಹೀಯೇಥ। ಪಾಪಿಚ್ಛಸ್ಸ ಪಾಪಿಕಾ ಇಚ್ಛಾ ಪಹೀಯೇಥ। ಮಿಚ್ಛಾದಿಟ್ಠಿಕಸ್ಸ ಮಿಚ್ಛಾದಿಟ್ಠಿ ಪಹೀಯೇಥ। ತಮೇನಂ ಮಿತ್ತಾಮಚ್ಚಾ ಞಾತಿಸಾಲೋಹಿತಾ ಜಾತಮೇವ ನಂ ಜಟಿಲಕಂ ಕರೇಯ್ಯುಂ। ಜಟಿಲಕತ್ತಮೇವ ಸಮಾದಪೇಯ್ಯುಂ ಏಹಿ ತ್ವಂ। ಭದ್ರಮುಖ। ಜಟಿಲಕೋ ಹೋಹಿ। ಜಟಿಲಕಸ್ಸ ತೇ ಸತೋ ಜಟಾಧಾರಣಮತ್ತೇನ ಅಭಿಜ್ಝಾಲುಸ್ಸ ಅಭಿಜ್ಝಾ ಪಹೀಯಿಸ್ಸತಿ ಬ್ಯಾಪನ್ನಚಿತ್ತಸ್ಸ ಬ್ಯಾಪಾದೋ ಪಹೀಯಿಸ್ಸತಿ। ಕೋಧನಸ್ಸ ಕೋಧೋ ಪಹೀಯಿಸ್ಸತಿ…ಪೇ॰… ಪಾಪಿಚ್ಛಸ್ಸ ಪಾಪಿಕಾ ಇಚ್ಛಾ ಪಹೀಯಿಸ್ಸತಿ ಮಿಚ್ಛಾದಿಟ್ಠಿಕಸ್ಸ ಮಿಚ್ಛಾದಿಟ್ಠಿ ಪಹೀಯಿಸ್ಸತೀತಿ। ಯಸ್ಮಾ ಚ ಖೋ ಅಹಂ। ಭಿಕ್ಖವೇ। ಜಟಿಲಕಮ್ಪಿ ಇಧೇಕಚ್ಚಂ ಪಸ್ಸಾಮಿ ಅಭಿಜ್ಝಾಲುಂ ಬ್ಯಾಪನ್ನಚಿತ್ತಂ ಕೋಧನಂ ಉಪನಾಹಿಂ ಮಕ್ಖಿಂ ಪಲಾಸಿಂ ಇಸ್ಸುಕಿಂ ಮಚ್ಛರಿಂ ಸಠಂ ಮಾಯಾವಿಂ ಪಾಪಿಚ್ಛಂ ಮಿಚ್ಛಾದಿಟ್ಠಿಂ। ತಸ್ಮಾ ನ ಜಟಿಲಕಸ್ಸ ಜಟಾಧಾರಣಮತ್ತೇನ ಸಾಮಞ್ಞಂ ವದಾಮಿ।>
    text <೪೩೮>, <ಕಥಞ್ಚ। ಭಿಕ್ಖವೇ। ಭಿಕ್ಖು ಸಮಣಸಾಮೀಚಿಪ್ಪಟಿಪದಂ ಪಟಿಪನ್ನೋ ಹೋತಿ॥ ಯಸ್ಸ ಕಸ್ಸಚಿ। ಭಿಕ್ಖವೇ। ಭಿಕ್ಖುನೋ ಅಭಿಜ್ಝಾಲುಸ್ಸ ಅಭಿಜ್ಝಾ ಪಹೀನಾ ಹೋತಿ। ಬ್ಯಾಪನ್ನಚಿತ್ತಸ್ಸ ಬ್ಯಾಪಾದೋ ಪಹೀನೋ ಹೋತಿ। ಕೋಧನಸ್ಸ ಕೋಧೋ ಪಹೀನೋ ಹೋತಿ। ಉಪನಾಹಿಸ್ಸ ಉಪನಾಹೋ ಪಹೀನೋ ಹೋತಿ। ಮಕ್ಖಿಸ್ಸ ಮಕ್ಖೋ ಪಹೀನೋ ಹೋತಿ। ಪಳಾಸಿಸ್ಸ ಪಳಾಸೋ ಪಹೀನೋ ಹೋತಿ। ಇಸ್ಸುಕಿಸ್ಸ ಇಸ್ಸಾ ಪಹೀನಾ ಹೋತಿ। ಮಚ್ಛರಿಸ್ಸ ಮಚ್ಛರಿಯಂ ಪಹೀನಂ ಹೋತಿ। ಸಠಸ್ಸ ಸಾಠೇಯ್ಯಂ ಪಹೀನಂ ಹೋತಿ। ಮಾಯಾವಿಸ್ಸ ಮಾಯಾ ಪಹೀನಾ ಹೋತಿ। ಪಾಪಿಚ್ಛಸ್ಸ ಪಾಪಿಕಾ ಇಚ್ಛಾ ಪಹೀನಾ ಹೋತಿ। ಮಿಚ್ಛಾದಿಟ್ಠಿಕಸ್ಸ ಮಿಚ್ಛಾದಿಟ್ಠಿ ಪಹೀನಾ ಹೋತಿ ಇಮೇಸಂ ಖೋ ಅಹಂ। ಭಿಕ್ಖವೇ। ಸಮಣಮಲಾನಂ ಸಮಣದೋಸಾನಂ ಸಮಣಕಸಟಾನಂ ಆಪಾಯಿಕಾನಂ ಠಾನಾನಂ ದುಗ್ಗತಿವೇದನಿಯಾನಂ ಪಹಾನಾ ಸಮಣಸಾಮೀಚಿಪ್ಪಟಿಪದಂ ಪಟಿಪನ್ನೋತಿ ವದಾಮಿ। ಸೋ ಸಬ್ಬೇಹಿ ಇಮೇಹಿ ಪಾಪಕೇಹಿ ಅಕುಸಲೇಹಿ ಧಮ್ಮೇಹಿ ವಿಸುದ್ಧಮತ್ತಾನಂ ಸಮನುಪಸ್ಸತಿ। ತಸ್ಸ ಸಬ್ಬೇಹಿ ಇಮೇಹಿ ಪಾಪಕೇಹಿ ಅಕುಸಲೇಹಿ ಧಮ್ಮೇಹಿ ವಿಸುದ್ಧಮತ್ತಾನಂ ಸಮನುಪಸ್ಸತೋ ಪಾಮೋಜ್ಜಂ ಜಾಯತಿ। ಪಮುದಿತಸ್ಸ ಪೀತಿ ಜಾಯತಿ। ಪೀತಿಮನಸ್ಸ ಕಾಯೋ ಪಸ್ಸಮ್ಭತಿ। ಪಸ್ಸದ್ಧಕಾಯೋ ಸುಖಂ ವೇದೇತಿ। ಸುಖಿನೋ ಚಿತ್ತಂ ಸಮಾಧಿಯತಿ।>
    text <ಸೋ ಮೇತ್ತಾಸಹಗತೇನ ಚೇತಸಾ ಏಕಂ ದಿಸಂ ಫರಿತ್ವಾ ವಿಹರತಿ। ತಥಾ ದುತಿಯಂ। ತಥಾ ತತಿಯಂ। ತಥಾ ಚತುತ್ಥಂ। ಇತಿ ಉದ್ಧಮಧೋ ತಿರಿಯಂ ಸಬ್ಬಧಿ ಸಬ್ಬತ್ತತಾಯ ಸಬ್ಬಾವನ್ತಂ ಲೋಕಂ ಮೇತ್ತಾಸಹಗತೇನ ಚೇತಸಾ ವಿಪುಲೇನ ಮಹಗ್ಗತೇನ ಅಪ್ಪಮಾಣೇನ ಅವೇರೇನ ಅಬ್ಯಾಬಜ್ಝೇನ ಫರಿತ್ವಾ ವಿಹರತಿ। ಕರುಣಾಸಹಗತೇನ ಚೇತಸಾ…ಪೇ॰… ಮುದಿತಾಸಹಗತೇನ ಚೇತಸಾ…ಪೇ॰… ಉಪೇಕ್ಖಾಸಹಗತೇನ ಚೇತಸಾ ಏಕಂ ದಿಸಂ ಫರಿತ್ವಾ ವಿಹರತಿ। ತಥಾ ದುತಿಯಂ। ತಥಾ ತತಿಯಂ। ತಥಾ ಚತುತ್ಥಂ। ಇತಿ ಉದ್ಧಮಧೋ ತಿರಿಯಂ ಸಬ್ಬಧಿ ಸಬ್ಬತ್ತತಾಯ ಸಬ್ಬಾವನ್ತಂ ಲೋಕಂ ಉಪೇಕ್ಖಾಸಹಗತೇನ ಚೇತಸಾ ವಿಪುಲೇನ ಮಹಗ್ಗತೇನ ಅಪ್ಪಮಾಣೇನ ಅವೇರೇನ ಅಬ್ಯಾಬಜ್ಝೇನ ಫರಿತ್ವಾ ವಿಹರತಿ। ಸೇಯ್ಯಥಾಪಿ। ಭಿಕ್ಖವೇ। ಪೋಕ್ಖರಣೀ ಅಚ್ಛೋದಕಾ ಸಾತೋದಕಾ ಸೀತೋದಕಾ ಸೇತಕಾ ಸುಪತಿತ್ಥಾ ರಮಣೀಯಾ। ಪುರತ್ಥಿಮಾಯ ಚೇಪಿ ದಿಸಾಯ ಪುರಿಸೋ ಆಗಚ್ಛೇಯ್ಯ ಘಮ್ಮಾಭಿತತ್ತೋ ಘಮ್ಮಪರೇತೋ ಕಿಲನ್ತೋ ತಸಿತೋ ಪಿಪಾಸಿತೋ। ಸೋ ತಂ ಪೋಕ್ಖರಣಿಂ ಆಗಮ್ಮ ವಿನೇಯ್ಯ ಉದಕಪಿಪಾಸಂ ವಿನೇಯ್ಯ ಘಮ್ಮಪರಿಳಾಹಂ…ಪೇ॰… ಪಚ್ಛಿಮಾಯ ಚೇಪಿ ದಿಸಾಯ ಪುರಿಸೋ ಆಗಚ್ಛೇಯ್ಯ…ಪೇ॰… ಉತ್ತರಾಯ ಚೇಪಿ ದಿಸಾಯ ಪುರಿಸೋ ಆಗಚ್ಛೇಯ್ಯ…ಪೇ॰… ದಕ್ಖಿಣಾಯ ಚೇಪಿ ದಿಸಾಯ ಪುರಿಸೋ ಆಗಚ್ಛೇಯ್ಯ। ಯತೋ ಕುತೋ ಚೇಪಿ ನಂ ಪುರಿಸೋ ಆಗಚ್ಛೇಯ್ಯ ಘಮ್ಮಾಭಿತತ್ತೋ ಘಮ್ಮಪರೇತೋ। ಕಿಲನ್ತೋ ತಸಿತೋ ಪಿಪಾಸಿತೋ। ಸೋ ತಂ ಪೋಕ್ಖರಣಿಂ ಆಗಮ್ಮ ವಿನೇಯ್ಯ ಉದಕಪಿಪಾಸಂ। ವಿನೇಯ್ಯ ಘಮ್ಮಪರಿಳಾಹಂ। ಏವಮೇವ ಖೋ। ಭಿಕ್ಖವೇ। ಖತ್ತಿಯಕುಲಾ ಚೇಪಿ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತೋ ಹೋತಿ। ಸೋ ಚ ತಥಾಗತಪ್ಪವೇದಿತಂ ಧಮ್ಮವಿನಯಂ ಆಗಮ್ಮ। ಏವಂ ಮೇತ್ತಂ ಕರುಣಂ ಮುದಿತಂ ಉಪೇಕ್ಖಂ ಭಾವೇತ್ವಾ ಲಭತಿ ಅಜ್ಝತ್ತಂ ವೂಪಸಮಂ। ಅಜ್ಝತ್ತಂ ವೂಪಸಮಾ ಸಮಣಸಾಮೀಚಿಪ್ಪಟಿಪದಂ ಪಟಿಪನ್ನೋತಿ ವದಾಮಿ। ಬ್ರಾಹ್ಮಣಕುಲಾ ಚೇಪಿ…ಪೇ॰… ವೇಸ್ಸಕುಲಾ ಚೇಪಿ…ಪೇ॰… ಸುದ್ದಕುಲಾ ಚೇಪಿ…ಪೇ॰… ಯಸ್ಮಾ ಕಸ್ಮಾ ಚೇಪಿ ಕುಲಾ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತೋ ಹೋತಿ। ಸೋ ಚ ತಥಾಗತಪ್ಪವೇದಿತಂ ಧಮ್ಮವಿನಯಂ ಆಗಮ್ಮ। ಏವಂ ಮೇತ್ತಂ ಕರುಣಂ ಮುದಿತಂ ಉಪೇಕ್ಖಂ ಭಾವೇತ್ವಾ ಲಭತಿ ಅಜ್ಝತ್ತಂ ವೂಪಸಮಂ। ಅಜ್ಝತ್ತಂ ವೂಪಸಮಾ ಸಮಣಸಾಮೀಚಿಪ್ಪಟಿಪದಂ ಪಟಿಪನ್ನೋತಿ ವದಾಮಿ।>
    text <ಖತ್ತಿಯಕುಲಾ ಚೇಪಿ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತೋ ಹೋತಿ। ಸೋ ಚ ಆಸವಾನಂ ಖಯಾ ಅನಾಸವಂ ಚೇತೋವಿಮುತ್ತಿಂ ಪಞ್ಞಾವಿಮುತ್ತಿಂ ದಿಟ್ಠೇವ ಧಮ್ಮೇ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರತಿ। ಆಸವಾನಂ ಖಯಾ ಸಮಣೋ ಹೋತಿ। ಬ್ರಾಹ್ಮಣಕುಲಾ ಚೇಪಿ…ಪೇ॰… ವೇಸ್ಸಕುಲಾ ಚೇಪಿ… ಸುದ್ದಕುಲಾ ಚೇಪಿ… ಯಸ್ಮಾ ಕಸ್ಮಾ ಚೇಪಿ ಕುಲಾ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತೋ ಹೋತಿ। ಸೋ ಚ ಆಸವಾನಂ ಖಯಾ ಅನಾಸವಂ ಚೇತೋವಿಮುತ್ತಿಂ ಪಞ್ಞಾವಿಮುತ್ತಿಂ ದಿಟ್ಠೇವ ಧಮ್ಮೇ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರತಿ। ಆಸವಾನಂ ಖಯಾ ಸಮಣೋ ಹೋತೀತಿ।>
    text <ಇದಮವೋಚ ಭಗವಾ। ಅತ್ತಮನಾ ತೇ ಭಿಕ್ಖೂ ಭಗವತೋ ಭಾಸಿತಂ ಅಭಿನನ್ದುನ್ತಿ।>
    stand <ಚೂಳಅಸ್ಸಪುರಸುತ್ತಂ ನಿಟ್ಠಿತಂ ದಸಮಂ।>
    stand <ಮಹಾಯಮಕವಗ್ಗೋ ನಿಟ್ಠಿತೋ ಚತುತ್ಥೋ।>
    text <ತಸ್ಸುದ್ದಾನಂ>
