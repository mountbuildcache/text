text <೫॥ ಬ್ರಾಹ್ಮಣವಗ್ಗೋ>
  text <೧॥ ಬ್ರಹ್ಮಾಯುಸುತ್ತಂ>
    text <೩೮೩>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ವಿದೇಹೇಸು ಚಾರಿಕಂ ಚರತಿ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಪಞ್ಚಮತ್ತೇಹಿ ಭಿಕ್ಖುಸತೇಹಿ। ತೇನ ಖೋ ಪನ ಸಮಯೇನ ಬ್ರಹ್ಮಾಯು ಬ್ರಾಹ್ಮಣೋ ಮಿಥಿಲಾಯಂ ಪಟಿವಸತಿ ಜಿಣ್ಣೋ ವುಡ್ಢೋ ಮಹಲ್ಲಕೋ ಅದ್ಧಗತೋ ವಯೋಅನುಪ್ಪತ್ತೋ। ವೀಸವಸ್ಸಸತಿಕೋ ಜಾತಿಯಾ। ತಿಣ್ಣಂ ವೇದಾನಂ ಪಾರಗೂ ಸನಿಘಣ್ಡುಕೇಟುಭಾನಂ ಸಾಕ್ಖರಪ್ಪಭೇದಾನಂ ಇತಿಹಾಸಪಞ್ಚಮಾನಂ। ಪದಕೋ। ವೇಯ್ಯಾಕರಣೋ। ಲೋಕಾಯತಮಹಾಪುರಿಸಲಕ್ಖಣೇಸು ಅನವಯೋ। ಅಸ್ಸೋಸಿ ಖೋ ಬ್ರಹ್ಮಾಯು ಬ್ರಾಹ್ಮಣೋ ಸಮಣೋ ಖಲು ಭೋ। ಗೋತಮೋ ಸಕ್ಯಪುತ್ತೋ ಸಕ್ಯಕುಲಾ ಪಬ್ಬಜಿತೋ ವಿದೇಹೇಸು ಚಾರಿಕಂ ಚರತಿ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಪಞ್ಚಮತ್ತೇಹಿ ಭಿಕ್ಖುಸತೇಹಿ। ತಂ ಖೋ ಪನ ಭವನ್ತಂ ಗೋತಮಂ ಏವಂ ಕಲ್ಯಾಣೋ ಕಿತ್ತಿಸದ್ದೋ ಅಬ್ಭುಗ್ಗತೋ ಇತಿಪಿ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ವಿಜ್ಜಾಚರಣಸಮ್ಪನ್ನೋ ಸುಗತೋ ಲೋಕವಿದೂ ಅನುತ್ತರೋ ಪುರಿಸದಮ್ಮಸಾರಥಿ ಸತ್ಥಾ ದೇವಮನುಸ್ಸಾನಂ ಬುದ್ಧೋ ಭಗವಾತಿ। ಸೋ ಇಮಂ ಲೋಕಂ ಸದೇವಕಂ ಸಮಾರಕಂ ಸಬ್ರಹ್ಮಕಂ ಸಸ್ಸಮಣಬ್ರಾಹ್ಮಣಿಂ ಪಜಂ ಸದೇವಮನುಸ್ಸಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಪವೇದೇತಿ। ಸೋ ಧಮ್ಮಂ ದೇಸೇತಿ ಆದಿಕಲ್ಯಾಣಂ ಮಜ್ಝೇಕಲ್ಯಾಣಂ ಪರಿಯೋಸಾನಕಲ್ಯಾಣಂ ಸಾತ್ಥಂ ಸಬ್ಯಞ್ಜನಂ। ಕೇವಲಪರಿಪುಣ್ಣಂ ಪರಿಸುದ್ಧಂ ಬ್ರಹ್ಮಚರಿಯಂ ಪಕಾಸೇತಿ। ಸಾಧು ಖೋ ಪನ ತಥಾರೂಪಾನಂ ಅರಹತಂ ದಸ್ಸನಂ ಹೋತೀತಿ।>
    text <೩೮೪>, <ತೇನ ಖೋ ಪನ ಸಮಯೇನ ಬ್ರಹ್ಮಾಯುಸ್ಸ ಬ್ರಾಹ್ಮಣಸ್ಸ ಉತ್ತರೋ ನಾಮ ಮಾಣವೋ ಅನ್ತೇವಾಸೀ ಹೋತಿ ತಿಣ್ಣಂ ವೇದಾನಂ ಪಾರಗೂ ಸನಿಘಣ್ಡುಕೇಟುಭಾನಂ ಸಾಕ್ಖರಪ್ಪಭೇದಾನಂ ಇತಿಹಾಸಪಞ್ಚಮಾನಂ। ಪದಕೋ। ವೇಯ್ಯಾಕರಣೋ। ಲೋಕಾಯತಮಹಾಪುರಿಸಲಕ್ಖಣೇಸು ಅನವಯೋ। ಅಥ ಖೋ ಬ್ರಹ್ಮಾಯು ಬ್ರಾಹ್ಮಣೋ ಉತ್ತರಂ ಮಾಣವಂ ಆಮನ್ತೇಸಿ ಅಯಂ। ತಾತ ಉತ್ತರ। ಸಮಣೋ ಗೋತಮೋ ಸಕ್ಯಪುತ್ತೋ ಸಕ್ಯಕುಲಾ ಪಬ್ಬಜಿತೋ ವಿದೇಹೇಸು ಚಾರಿಕಂ ಚರತಿ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಪಞ್ಚಮತ್ತೇಹಿ ಭಿಕ್ಖುಸತೇಹಿ। ತಂ ಖೋ ಪನ ಭವನ್ತಂ ಗೋತಮಂ ಏವಂ ಕಲ್ಯಾಣೋ ಕಿತ್ತಿಸದ್ದೋ ಅಬ್ಭುಗ್ಗತೋ ಇತಿಪಿ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ…ಪೇ॰… ಸಾಧು ಖೋ ಪನ ತಥಾರೂಪಾನಂ ಅರಹತಂ ದಸ್ಸನಂ ಹೋತೀತಿ। ಏಹಿ ತ್ವಂ। ತಾತ ಉತ್ತರ। ಯೇನ ಸಮಣೋ ಗೋತಮೋ ತೇನುಪಸಙ್ಕಮ। ಉಪಸಙ್ಕಮಿತ್ವಾ ಸಮಣಂ ಗೋತಮಂ ಜಾನಾಹಿ ಯದಿ ವಾ ತಂ ಭವನ್ತಂ ಗೋತಮಂ ತಥಾ ಸನ್ತಂಯೇವ ಸದ್ದೋ ಅಬ್ಭುಗ್ಗತೋ। ಯದಿ ವಾ ನೋ ತಥಾ। ಯದಿ ವಾ ಸೋ ಭವಂ ಗೋತಮೋ ತಾದಿಸೋ। ಯದಿ ವಾ ನ ತಾದಿಸೋ। ತಥಾ ಮಯಂ ತಂ ಭವನ್ತಂ ಗೋತಮಂ ವೇದಿಸ್ಸಾಮಾತಿ। ಯಥಾ ಕಥಂ ಪನಾಹಂ। ಭೋ। ತಂ ಭವನ್ತಂ ಗೋತಮಂ ಜಾನಿಸ್ಸಾಮಿ ಯದಿ ವಾ ತಂ ಭವನ್ತಂ ಗೋತಮಂ ತಥಾ ಸನ್ತಂಯೇವ ಸದ್ದೋ ಅಬ್ಭುಗ್ಗತೋ। ಯದಿ ವಾ ನೋ ತಥಾ। ಯದಿ ವಾ ಸೋ ಭವಂ ಗೋತಮೋ ತಾದಿಸೋ। ಯದಿ ವಾ ನ ತಾದಿಸೋತಿ। ಆಗತಾನಿ ಖೋ। ತಾತ ಉತ್ತರ। ಅಮ್ಹಾಕಂ ಮನ್ತೇಸು ದ್ವತ್ತಿಂಸಮಹಾಪುರಿಸಲಕ್ಖಣಾನಿ। ಯೇಹಿ ಸಮನ್ನಾಗತಸ್ಸ ಮಹಾಪುರಿಸಸ್ಸ ದ್ವೇಯೇವ ಗತಿಯೋ ಭವನ್ತಿ ಅನಞ್ಞಾ। ಸಚೇ ಅಗಾರಂ ಅಜ್ಝಾವಸತಿ। ರಾಜಾ ಹೋತಿ ಚಕ್ಕವತ್ತೀ ಧಮ್ಮಿಕೋ ಧಮ್ಮರಾಜಾ ಚಾತುರನ್ತೋ ವಿಜಿತಾವೀ ಜನಪದತ್ಥಾವರಿಯಪ್ಪತ್ತೋ ಸತ್ತರತನಸಮನ್ನಾಗತೋ। ತಸ್ಸಿಮಾನಿ ಸತ್ತ ರತನಾನಿ ಭವನ್ತಿ। ಸೇಯ್ಯಥಿದಂ ಚಕ್ಕರತನಂ। ಹತ್ಥಿರತನಂ। ಅಸ್ಸರತನಂ। ಮಣಿರತನಂ। ಇತ್ಥಿರತನಂ। ಗಹಪತಿರತನಂ। ಪರಿಣಾಯಕರತನಮೇವ ಸತ್ತಮಂ। ಪರೋಸಹಸ್ಸಂ ಖೋ ಪನಸ್ಸ ಪುತ್ತಾ ಭವನ್ತಿ ಸೂರಾ ವೀರಙ್ಗರೂಪಾ ಪರಸೇನಪ್ಪಮದ್ದನಾ। ಸೋ ಇಮಂ ಪಥವಿಂ ಸಾಗರಪರಿಯನ್ತಂ ಅದಣ್ಡೇನ ಅಸತ್ಥೇನ ಧಮ್ಮೇನ ಅಭಿವಿಜಿಯ ಅಜ್ಝಾವಸತಿ। ಸಚೇ ಖೋ ಪನ ಅಗಾರಸ್ಮಾ ಅನಗಾರಿಯಂ ಪಬ್ಬಜತಿ। ಅರಹಂ ಹೋತಿ ಸಮ್ಮಾಸಮ್ಬುದ್ಧೋ ಲೋಕೇ ವಿವಟ್ಟಚ್ಛದೋ। ಅಹಂ ಖೋ ಪನ। ತಾತ ಉತ್ತರ। ಮನ್ತಾನಂ ದಾತಾ। ತ್ವಂ ಮನ್ತಾನಂ ಪಟಿಗ್ಗಹೇತಾತಿ।>
    text <೩೮೫>, <ಏವಂ। ಭೋತಿ ಖೋ ಉತ್ತರೋ ಮಾಣವೋ ಬ್ರಹ್ಮಾಯುಸ್ಸ ಬ್ರಾಹ್ಮಣಸ್ಸ ಪಟಿಸ್ಸುತ್ವಾ ಉಟ್ಠಾಯಾಸನಾ ಬ್ರಹ್ಮಾಯುಂ ಬ್ರಾಹ್ಮಣಂ ಅಭಿವಾದೇತ್ವಾ ಪದಕ್ಖಿಣಂ ಕತ್ವಾ ವಿದೇಹೇಸು ಯೇನ ಭಗವಾ ತೇನ ಚಾರಿಕಂ ಪಕ್ಕಾಮಿ। ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವತಾ ಸದ್ಧಿಂ ಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಉತ್ತರೋ ಮಾಣವೋ ಭಗವತೋ ಕಾಯೇ ದ್ವತ್ತಿಂಸಮಹಾಪುರಿಸಲಕ್ಖಣಾನಿ ಸಮನ್ನೇಸಿ। ಅದ್ದಸಾ ಖೋ ಉತ್ತರೋ ಮಾಣವೋ ಭಗವತೋ ಕಾಯೇ ದ್ವತ್ತಿಂಸಮಹಾಪುರಿಸಲಕ್ಖಣಾನಿ। ಯೇಭುಯ್ಯೇನ ಥಪೇತ್ವಾ ದ್ವೇ। ದ್ವೀಸು ಮಹಾಪುರಿಸಲಕ್ಖಣೇಸು ಕಙ್ಖತಿ ವಿಚಿಕಿಚ್ಛತಿ ನಾಧಿಮುಚ್ಚತಿ ನ ಸಮ್ಪಸೀದತಿ ಕೋಸೋಹಿತೇ ಚ ವತ್ಥಗುಯ್ಹೇ। ಪಹೂತಜಿವ್ಹತಾಯ ಚ। ಅಥ ಖೋ ಭಗವತೋ ಏತದಹೋಸಿ ಪಸ್ಸತಿ ಖೋ ಮೇ ಅಯಂ ಉತ್ತರೋ ಮಾಣವೋ ದ್ವತ್ತಿಂಸಮಹಾಪುರಿಸಲಕ್ಖಣಾನಿ। ಯೇಭುಯ್ಯೇನ ಥಪೇತ್ವಾ ದ್ವೇ। ದ್ವೀಸು ಮಹಾಪುರಿಸಲಕ್ಖಣೇಸು ಕಙ್ಖತಿ ವಿಚಿಕಿಚ್ಛತಿ ನಾಧಿಮುಚ್ಚತಿ ನ ಸಮ್ಪಸೀದತಿ ಕೋಸೋಹಿತೇ ಚ ವತ್ಥಗುಯ್ಹೇ। ಪಹೂತಜಿವ್ಹತಾಯ ಚಾತಿ। ಅಥ ಖೋ ಭಗವಾ ತಥಾರೂಪಂ ಇದ್ಧಾಭಿಸಙ್ಖಾರಂ ಅಭಿಸಙ್ಖಾಸಿ ಯಥಾ ಅದ್ದಸ ಉತ್ತರೋ ಮಾಣವೋ ಭಗವತೋ ಕೋಸೋಹಿತಂ ವತ್ಥಗುಯ್ಹಂ। ಅಥ ಖೋ ಭಗವಾ ಜಿವ್ಹಂ ನಿನ್ನಾಮೇತ್ವಾ ಉಭೋಪಿ ಕಣ್ಣಸೋತಾನಿ ಅನುಮಸಿ ಪಟಿಮಸಿ। ಉಭೋಪಿ ನಾಸಿಕಸೋತಾನಿ ಅನುಮಸಿ ಪಟಿಮಸಿ। ಕೇವಲಮ್ಪಿ ನಲಾಟಮಣ್ಡಲಂ ಜಿವ್ಹಾಯ ಛಾದೇಸಿ। ಅಥ ಖೋ ಉತ್ತರಸ್ಸ ಮಾಣವಸ್ಸ ಏತದಹೋಸಿ ಸಮನ್ನಾಗತೋ ಖೋ ಸಮಣೋ ಗೋತಮೋ ದ್ವತ್ತಿಂಸಮಹಾಪುರಿಸಲಕ್ಖಣೇಹಿ। ಯಂನೂನಾಹಂ ಸಮಣಂ ಗೋತಮಂ ಅನುಬನ್ಧೇಯ್ಯಂ। ಇರಿಯಾಪಥಮಸ್ಸ ಪಸ್ಸೇಯ್ಯನ್ತಿ। ಅಥ ಖೋ ಉತ್ತರೋ ಮಾಣವೋ ಸತ್ತಮಾಸಾನಿ ಭಗವನ್ತಂ ಅನುಬನ್ಧಿ ಛಾಯಾವ ಅನಪಾಯಿನೀ।>
    text <೩೮೬>, <ಅಥ ಖೋ ಉತ್ತರೋ ಮಾಣವೋ ಸತ್ತನ್ನಂ ಮಾಸಾನಂ ಅಚ್ಚಯೇನ ವಿದೇಹೇಸು ಯೇನ ಮಿಥಿಲಾ ತೇನ ಚಾರಿಕಂ ಪಕ್ಕಾಮಿ। ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ಮಿಥಿಲಾ ಯೇನ ಬ್ರಹ್ಮಾಯು ಬ್ರಾಹ್ಮಣೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಬ್ರಹ್ಮಾಯುಂ ಬ್ರಾಹ್ಮಣಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಂ ಖೋ ಉತ್ತರಂ ಮಾಣವಂ ಬ್ರಹ್ಮಾಯು ಬ್ರಾಹ್ಮಣೋ ಏತದವೋಚ ಕಚ್ಚಿ। ತಾತ ಉತ್ತರ। ತಂ ಭವನ್ತಂ ಗೋತಮಂ ತಥಾ ಸನ್ತಂಯೇವ ಸದ್ದೋ ಅಬ್ಭುಗ್ಗತೋ। ನೋ ಅಞ್ಞಥಾ॥ ಕಚ್ಚಿ ಪನ ಸೋ ಭವಂ ಗೋತಮೋ ತಾದಿಸೋ। ನೋ ಅಞ್ಞಾದಿಸೋತಿ॥ ತಥಾ ಸನ್ತಂಯೇವ। ಭೋ। ತಂ ಭವನ್ತಂ ಗೋತಮಂ ಸದ್ದೋ ಅಬ್ಭುಗ್ಗತೋ। ನೋ ಅಞ್ಞಥಾ। ತಾದಿಸೋವ ಸೋ ಭವಂ ಗೋತಮೋ। ನೋ ಅಞ್ಞಾದಿಸೋ। ಸಮನ್ನಾಗತೋ ಚ ಸೋ ಭವಂ ಗೋತಮೋ ದ್ವತ್ತಿಂಸಮಹಾಪುರಿಸಲಕ್ಖಣೇಹಿ।>
    text <ಸುಪ್ಪತಿಟ್ಠಿತಪಾದೋ ಖೋ ಪನ ಭವಂ ಗೋತಮೋ। ಇದಮ್ಪಿ ತಸ್ಸ ಭೋತೋ ಗೋತಮಸ್ಸ ಮಹಾಪುರಿಸಸ್ಸ ಮಹಾಪುರಿಸಲಕ್ಖಣಂ ಭವತಿ।>
    text <ಹೇಟ್ಠಾ ಖೋ ಪನ ತಸ್ಸ ಭೋತೋ ಗೋತಮಸ್ಸ ಪಾದತಲೇಸು ಚಕ್ಕಾನಿ ಜಾತಾನಿ ಸಹಸ್ಸಾರಾನಿ ಸನೇಮಿಕಾನಿ ಸನಾಭಿಕಾನಿ ಸಬ್ಬಾಕಾರಪರಿಪೂರಾನಿ…>
    text <ಆಯತಪಣ್ಹಿ ಖೋ ಪನ ಸೋ ಭವಂ ಗೋತಮೋ…>
    text <ದೀಘಙ್ಗುಲಿ ಖೋ ಪನ ಸೋ ಭವಂ ಗೋತಮೋ…>
    text <ಮುದುತಲುನಹತ್ಥಪಾದೋ ಖೋ ಪನ ಸೋ ಭವಂ ಗೋತಮೋ…>
    text <ಜಾಲಹತ್ಥಪಾದೋ ಖೋ ಪನ ಸೋ ಭವಂ ಗೋತಮೋ…>
    text <ಉಸ್ಸಙ್ಖಪಾದೋ ಖೋ ಪನ ಸೋ ಭವಂ ಗೋತಮೋ…>
    text <ಏಣಿಜಙ್ಘೋ ಖೋ ಪನ ಸೋ ಭವಂ ಗೋತಮೋ…>
    text <ಠಿತಕೋ ಖೋ ಪನ ಸೋ ಭವಂ ಗೋತಮೋ ಅನೋನಮನ್ತೋ ಉಭೋಹಿ ಪಾಣಿತಲೇಹಿ ಜಣ್ಣುಕಾನಿ ಪರಿಮಸತಿ ಪರಿಮಜ್ಜತಿ…>
    text <ಕೋಸೋಹಿತವತ್ಥಗುಯ್ಹೋ ಖೋ ಪನ ಸೋ ಭವಂ ಗೋತಮೋ…>
    text <ಸುವಣ್ಣವಣ್ಣೋ ಖೋ ಪನ ಸೋ ಭವಂ ಗೋತಮೋ ಕಞ್ಚನಸನ್ನಿಭತ್ತಚೋ…>
    text <ಸುಖುಮಚ್ಛವಿ ಖೋ ಪನ ಸೋ ಭವಂ ಗೋತಮೋ। ಸುಖುಮತ್ತಾ ಛವಿಯಾ ರಜೋಜಲ್ಲಂ ಕಾಯೇ ನ ಉಪಲಿಮ್ಪತಿ…>
    text <ಏಕೇಕಲೋಮೋ ಖೋ ಪನ ಸೋ ಭವಂ ಗೋತಮೋ। ಏಕೇಕಾನಿ ಲೋಮಾನಿ ಲೋಮಕೂಪೇಸು ಜಾತಾನಿ…>
    text <ಉದ್ಧಗ್ಗಲೋಮೋ ಖೋ ಪನ ಸೋ ಭವಂ ಗೋತಮೋ। ಉದ್ಧಗ್ಗಾನಿ ಲೋಮಾನಿ ಜಾತಾನಿ ನೀಲಾನಿ ಅಞ್ಜನವಣ್ಣಾನಿ ಕುಣ್ಡಲಾವಟ್ಟಾನಿ ದಕ್ಖಿಣಾವಟ್ಟಕಜಾತಾನಿ…>
    text <ಬ್ರಹ್ಮುಜುಗತ್ತೋ ಖೋ ಪನ ಸೋ ಭವಂ ಗೋತಮೋ…>
    text <ಸತ್ತುಸ್ಸದೋ ಖೋ ಪನ ಸೋ ಭವಂ ಗೋತಮೋ…>
    text <ಸೀಹಪುಬ್ಬದ್ಧಕಾಯೋ ಖೋ ಪನ ಸೋ ಭವಂ ಗೋತಮೋ…>
    text <ಚಿತನ್ತರಂಸೋ ಖೋ ಪನ ಸೋ ಭವಂ ಗೋತಮೋ…>
    text <ನಿಗ್ರೋಧಪರಿಮಣ್ಡಲೋ ಖೋ ಪನ ಸೋ ಭವಂ ಗೋತಮೋ। ಯಾವತಕ್ವಸ್ಸ ಕಾಯೋ ತಾವತಕ್ವಸ್ಸ ಬ್ಯಾಮೋ। ಯಾವತಕ್ವಸ್ಸ ಬ್ಯಾಮೋ ತಾವತಕ್ವಸ್ಸ ಕಾಯೋ…>
    text <ಸಮವಟ್ಟಕ್ಖನ್ಧೋ ಖೋ ಪನ ಸೋ ಭವಂ ಗೋತಮೋ…>
    text <ರಸಗ್ಗಸಗ್ಗೀ ಖೋ ಪನ ಸೋ ಭವಂ ಗೋತಮೋ…>
    text <ಸೀಹಹನು ಖೋ ಪನ ಸೋ ಭವಂ ಗೋತಮೋ…>
    text <ಚತ್ತಾಲೀಸದನ್ತೋ ಖೋ ಪನ ಸೋ ಭವಂ ಗೋತಮೋ…>
    text <ಸಮದನ್ತೋ ಖೋ ಪನ ಸೋ ಭವಂ ಗೋತಮೋ…>
    text <ಅವಿರಳದನ್ತೋ ಖೋ ಪನ ಸೋ ಭವಂ ಗೋತಮೋ…>
    text <ಸುಸುಕ್ಕದಾಠೋ ಖೋ ಪನ ಸೋ ಭವಂ ಗೋತಮೋ…>
    text <ಪಹೂತಜಿವ್ಹೋ ಖೋ ಪನ ಸೋ ಭವಂ ಗೋತಮೋ…>
    text <ಬ್ರಹ್ಮಸ್ಸರೋ ಖೋ ಪನ ಸೋ ಭವಂ ಗೋತಮೋ ಕರವಿಕಭಾಣೀ…>
    text <ಅಭಿನೀಲನೇತ್ತೋ ಖೋ ಪನ ಸೋ ಭವಂ ಗೋತಮೋ…>
    text <ಗೋಪಖುಮೋ ಖೋ ಪನ ಸೋ ಭವಂ ಗೋತಮೋ…>
    text <ಉಣ್ಣಾ ಖೋ ಪನಸ್ಸ ಭೋತೋ ಗೋತಮಸ್ಸ ಭಮುಕನ್ತರೇ ಜಾತಾ ಓದಾತಾ ಮುದುತೂಲಸನ್ನಿಭಾ…>
    text <ಉಣ್ಹೀಸಸೀಸೋ ಖೋ ಪನ ಸೋ ಭವಂ ಗೋತಮೋ। ಇದಮ್ಪಿ ತಸ್ಸ ಭೋತೋ ಗೋತಮಸ್ಸ ಮಹಾಪುರಿಸಸ್ಸ ಮಹಾಪುರಿಸಲಕ್ಖಣಂ ಭವತಿ।>
    text <ಇಮೇಹಿ ಖೋ। ಭೋ। ಸೋ ಭವಂ ಗೋತಮೋ ದ್ವತ್ತಿಂಸಮಹಾಪುರಿಸಲಕ್ಖಣೇಹಿ ಸಮನ್ನಾಗತೋ।>
    text <೩೮೭>, <ಗಚ್ಛನ್ತೋ ಖೋ ಪನ ಸೋ ಭವಂ ಗೋತಮೋ ದಕ್ಖಿಣೇನೇವ ಪಾದೇನ ಪಠಮಂ ಪಕ್ಕಮತಿ। ಸೋ ನಾತಿದೂರೇ ಪಾದಂ ಉದ್ಧರತಿ। ನಾಚ್ಚಾಸನ್ನೇ ಪಾದಂ ನಿಕ್ಖಿಪತಿ। ಸೋ ನಾತಿಸೀಘಂ ಗಚ್ಛತಿ। ನಾತಿಸಣಿಕಂ ಗಚ್ಛತಿ। ನ ಚ ಅದ್ದುವೇನ ಅದ್ದುವಂ ಸಙ್ಘಟ್ಟೇನ್ತೋ ಗಚ್ಛತಿ। ನ ಚ ಗೋಪ್ಫಕೇನ ಗೋಪ್ಫಕಂ ಸಙ್ಘಟ್ಟೇನ್ತೋ ಗಚ್ಛತಿ। ಸೋ ಗಚ್ಛನ್ತೋ ನ ಸತ್ಥಿಂ ಉನ್ನಾಮೇತಿ। ನ ಸತ್ಥಿಂ ಓನಾಮೇತಿ। ನ ಸತ್ಥಿಂ ಸನ್ನಾಮೇತಿ। ನ ಸತ್ಥಿಂ ವಿನಾಮೇತಿ। ಗಚ್ಛತೋ ಖೋ ಪನ ತಸ್ಸ ಭೋತೋ ಗೋತಮಸ್ಸ ಅಧರಕಾಯೋವ ಇಞ್ಜತಿ। ನ ಚ ಕಾಯಬಲೇನ ಗಚ್ಛತಿ। ಅಪಲೋಕೇನ್ತೋ ಖೋ ಪನ ಸೋ ಭವಂ ಗೋತಮೋ ಸಬ್ಬಕಾಯೇನೇವ ಅಪಲೋಕೇತಿ। ಸೋ ನ ಉದ್ಧಂ ಉಲ್ಲೋಕೇತಿ। ನ ಅಧೋ ಓಲೋಕೇತಿ। ನ ಚ ವಿಪೇಕ್ಖಮಾನೋ ಗಚ್ಛತಿ। ಯುಗಮತ್ತಞ್ಚ ಪೇಕ್ಖತಿ। ತತೋ ಚಸ್ಸ ಉತ್ತರಿ ಅನಾವಟಂ ಞಾಣದಸ್ಸನಂ ಭವತಿ। ಸೋ ಅನ್ತರಘರಂ ಪವಿಸನ್ತೋ ನ ಕಾಯಂ ಉನ್ನಾಮೇತಿ। ನ ಕಾಯಂ ಓನಾಮೇತಿ। ನ ಕಾಯಂ ಸನ್ನಾಮೇತಿ। ನ ಕಾಯಂ ವಿನಾಮೇತಿ। ಸೋ ನಾತಿದೂರೇ ನಾಚ್ಚಾಸನ್ನೇ ಆಸನಸ್ಸ ಪರಿವತ್ತತಿ। ನ ಚ ಪಾಣಿನಾ ಆಲಮ್ಬಿತ್ವಾ ಆಸನೇ ನಿಸೀದತಿ। ನ ಚ ಆಸನಸ್ಮಿಂ ಕಾಯಂ ಪಕ್ಖಿಪತಿ। ಸೋ ಅನ್ತರಘರೇ ನಿಸಿನ್ನೋ ಸಮಾನೋ ನ ಹತ್ಥಕುಕ್ಕುಚ್ಚಂ ಆಪಜ್ಜತಿ। ನ ಪಾದಕುಕ್ಕುಚ್ಚಂ ಆಪಜ್ಜತಿ। ನ ಅದ್ದುವೇನ ಅದ್ದುವಂ ಆರೋಪೇತ್ವಾ ನಿಸೀದತಿ। ನ ಚ ಗೋಪ್ಫಕೇನ ಗೋಪ್ಫಕಂ ಆರೋಪೇತ್ವಾ ನಿಸೀದತಿ। ನ ಚ ಪಾಣಿನಾ ಹನುಕಂ ಉಪದಹಿತ್ವಾ ನಿಸೀದತಿ। ಸೋ ಅನ್ತರಘರೇ ನಿಸಿನ್ನೋ ಸಮಾನೋ ನ ಛಮ್ಭತಿ ನ ಕಮ್ಪತಿ ನ ವೇಧತಿ ನ ಪರಿತಸ್ಸತಿ। ಸೋ ಅಛಮ್ಭೀ ಅಕಮ್ಪೀ ಅವೇಧೀ ಅಪರಿತಸ್ಸೀ ವಿಗತಲೋಮಹಂಸೋ। ವಿವೇಕವತ್ತೋ ಚ ಸೋ ಭವಂ ಗೋತಮೋ ಅನ್ತರಘರೇ ನಿಸಿನ್ನೋ ಹೋತಿ। ಸೋ ಪತ್ತೋದಕಂ ಪಟಿಗ್ಗಣ್ಹನ್ತೋ ನ ಪತ್ತಂ ಉನ್ನಾಮೇತಿ। ನ ಪತ್ತಂ ಓನಾಮೇತಿ। ನ ಪತ್ತಂ ಸನ್ನಾಮೇತಿ। ನ ಪತ್ತಂ ವಿನಾಮೇತಿ। ಸೋ ಪತ್ತೋದಕಂ ಪಟಿಗ್ಗಣ್ಹಾತಿ ನಾತಿಥೋಕಂ ನಾತಿಬಹುಂ। ಸೋ ನ ಖುಲುಖುಲುಕಾರಕಂ ಪತ್ತಂ ಧೋವತಿ। ನ ಸಮ್ಪರಿವತ್ತಕಂ ಪತ್ತಂ ಧೋವತಿ। ನ ಪತ್ತಂ ಭೂಮಿಯಂ ನಿಕ್ಖಿಪಿತ್ವಾ ಹತ್ಥೇ ಧೋವತಿ। ಹತ್ಥೇಸು ಧೋತೇಸು ಪತ್ತೋ ಧೋತೋ ಹೋತಿ। ಪತ್ತೇ ಧೋತೇ ಹತ್ಥಾ ಧೋತಾ ಹೋನ್ತಿ। ಸೋ ಪತ್ತೋದಕಂ ಛಡ್ಡೇತಿ ನಾತಿದೂರೇ ನಾಚ್ಚಾಸನ್ನೇ। ನ ಚ ವಿಚ್ಛಡ್ಡಯಮಾನೋ। ಸೋ ಓದನಂ ಪಟಿಗ್ಗಣ್ಹನ್ತೋ ನ ಪತ್ತಂ ಉನ್ನಾಮೇತಿ। ನ ಪತ್ತಂ ಓನಾಮೇತಿ। ನ ಪತ್ತಂ ಸನ್ನಾಮೇತಿ। ನ ಪತ್ತಂ ವಿನಾಮೇತಿ। ಸೋ ಓದನಂ ಪಟಿಗ್ಗಣ್ಹಾತಿ ನಾತಿಥೋಕಂ ನಾತಿಬಹುಂ। ಬ್ಯಞ್ಜನಂ ಖೋ ಪನ ಭವಂ ಗೋತಮೋ ಬ್ಯಞ್ಜನಮತ್ತಾಯ ಆಹಾರೇತಿ। ನ ಚ ಬ್ಯಞ್ಜನೇನ ಆಲೋಪಂ ಅತಿನಾಮೇತಿ। ದ್ವತ್ತಿಕ್ಖತ್ತುಂ ಖೋ ಭವಂ ಗೋತಮೋ ಮುಖೇ ಆಲೋಪಂ ಸಮ್ಪರಿವತ್ತೇತ್ವಾ ಅಜ್ಝೋಹರತಿ। ನ ಚಸ್ಸ ಕಾಚಿ ಓದನಮಿಞ್ಜಾ ಅಸಮ್ಭಿನ್ನಾ ಕಾಯಂ ಪವಿಸತಿ। ನ ಚಸ್ಸ ಕಾಚಿ ಓದನಮಿಞ್ಜಾ ಮುಖೇ ಅವಸಿಟ್ಠಾ ಹೋತಿ। ಅಥಾಪರಂ ಆಲೋಪಂ ಉಪನಾಮೇತಿ। ರಸಪಟಿಸಂವೇದೀ ಖೋ ಪನ ಸೋ ಭವಂ ಗೋತಮೋ ಆಹಾರಂ ಆಹಾರೇತಿ। ನೋ ಚ ರಸರಾಗಪಟಿಸಂವೇದೀ।>
    text <ಅಟ್ಠಙ್ಗಸಮನ್ನಾಗತಂ ಖೋ ಪನ ಸೋ ಭವಂ ಗೋತಮೋ ಆಹಾರಂ ಆಹಾರೇತಿ ನೇವ ದವಾಯ। ನ ಮದಾಯ ನ ಮಣ್ಡನಾಯ ನ ವಿಭೂಸನಾಯ। ಯಾವದೇವ ಇಮಸ್ಸ ಕಾಯಸ್ಸ ಠಿತಿಯಾ ಯಾಪನಾಯ। ವಿಹಿಂಸೂಪರತಿಯಾ ಬ್ರಹ್ಮಚರಿಯಾನುಗ್ಗಹಾಯ ಇತಿ ಪುರಾಣಞ್ಚ ವೇದನಂ ಪಟಿಹಙ್ಖಾಮಿ ನವಞ್ಚ ವೇದನಂ ನ ಉಪ್ಪಾದೇಸ್ಸಾಮಿ। ಯಾತ್ರಾ ಚ ಮೇ ಭವಿಸ್ಸತಿ ಅನವಜ್ಜತಾ ಚ ಫಾಸುವಿಹಾರೋ ಚಾತಿ। ಸೋ ಭುತ್ತಾವೀ ಪತ್ತೋದಕಂ ಪಟಿಗ್ಗಣ್ಹನ್ತೋ ನ ಪತ್ತಂ ಉನ್ನಾಮೇತಿ। ನ ಪತ್ತಂ ಓನಾಮೇತಿ। ನ ಪತ್ತಂ ಸನ್ನಾಮೇತಿ। ನ ಪತ್ತಂ ವಿನಾಮೇತಿ। ಸೋ ಪತ್ತೋದಕಂ ಪಟಿಗ್ಗಣ್ಹಾತಿ ನಾತಿಥೋಕಂ ನಾತಿಬಹುಂ। ಸೋ ನ ಖುಲುಖುಲುಕಾರಕಂ ಪತ್ತಂ ಧೋವತಿ। ನ ಸಮ್ಪರಿವತ್ತಕಂ ಪತ್ತಂ ಧೋವತಿ। ನ ಪತ್ತಂ ಭೂಮಿಯಂ ನಿಕ್ಖಿಪಿತ್ವಾ ಹತ್ಥೇ ಧೋವತಿ। ಹತ್ಥೇಸು ಧೋತೇಸು ಪತ್ತೋ ಧೋತೋ ಹೋತಿ। ಪತ್ತೇ ಧೋತೇ ಹತ್ಥಾ ಧೋತಾ ಹೋನ್ತಿ। ಸೋ ಪತ್ತೋದಕಂ ಛಡ್ಡೇತಿ ನಾತಿದೂರೇ ನಾಚ್ಚಾಸನ್ನೇ। ನ ಚ ವಿಚ್ಛಡ್ಡಯಮಾನೋ। ಸೋ ಭುತ್ತಾವೀ ನ ಪತ್ತಂ ಭೂಮಿಯಂ ನಿಕ್ಖಿಪತಿ ನಾತಿದೂರೇ ನಾಚ್ಚಾಸನ್ನೇ। ನ ಚ ಅನತ್ಥಿಕೋ ಪತ್ತೇನ ಹೋತಿ। ನ ಚ ಅತಿವೇಲಾನುರಕ್ಖೀ ಪತ್ತಸ್ಮಿಂ। ಸೋ ಭುತ್ತಾವೀ ಮುಹುತ್ತಂ ತುಣ್ಹೀ ನಿಸೀದತಿ। ನ ಚ ಅನುಮೋದನಸ್ಸ ಕಾಲಮತಿನಾಮೇತಿ। ಸೋ ಭುತ್ತಾವೀ ಅನುಮೋದತಿ। ನ ತಂ ಭತ್ತಂ ಗರಹತಿ। ನ ಅಞ್ಞಂ ಭತ್ತಂ ಪಟಿಕಙ್ಖತಿ। ಅಞ್ಞದತ್ಥು ಧಮ್ಮಿಯಾ ಕಥಾಯ ತಂ ಪರಿಸಂ ಸನ್ದಸ್ಸೇತಿ ಸಮಾದಪೇತಿ ಸಮುತ್ತೇಜೇತಿ ಸಮ್ಪಹಂಸೇತಿ। ಸೋ ತಂ ಪರಿಸಂ ಧಮ್ಮಿಯಾ ಕಥಾಯ ಸನ್ದಸ್ಸೇತ್ವಾ ಸಮಾದಪೇತ್ವಾ ಸಮುತ್ತೇಜೇತ್ವಾ ಸಮ್ಪಹಂಸೇತ್ವಾ ಉಟ್ಠಾಯಾಸನಾ ಪಕ್ಕಮತಿ। ಸೋ ನಾತಿಸೀಘಂ ಗಚ್ಛತಿ। ನಾತಿಸಣಿಕಂ ಗಚ್ಛತಿ। ನ ಚ ಮುಚ್ಚಿತುಕಾಮೋ ಗಚ್ಛತಿ। ನ ಚ ತಸ್ಸ ಭೋತೋ ಗೋತಮಸ್ಸ ಕಾಯೇ ಚೀವರಂ ಅಚ್ಚುಕ್ಕಟ್ಠಂ ಹೋತಿ ನ ಚ ಅಚ್ಚೋಕ್ಕಟ್ಠಂ। ನ ಚ ಕಾಯಸ್ಮಿಂ ಅಲ್ಲೀನಂ ನ ಚ ಕಾಯಸ್ಮಾ ಅಪಕಟ್ಠಂ। ನ ಚ ತಸ್ಸ ಭೋತೋ ಗೋತಮಸ್ಸ ಕಾಯಮ್ಹಾ ವಾತೋ ಚೀವರಂ ಅಪವಹತಿ। ನ ಚ ತಸ್ಸ ಭೋತೋ ಗೋತಮಸ್ಸ ಕಾಯೇ ರಜೋಜಲ್ಲಂ ಉಪಲಿಮ್ಪತಿ। ಸೋ ಆರಾಮಗತೋ ನಿಸೀದತಿ ಪಞ್ಞತ್ತೇ ಆಸನೇ। ನಿಸಜ್ಜ ಪಾದೇ ಪಕ್ಖಾಲೇತಿ। ನ ಚ ಸೋ ಭವಂ ಗೋತಮೋ ಪಾದಮಣ್ಡನಾನುಯೋಗಮನುಯುತ್ತೋ ವಿಹರತಿ। ಸೋ ಪಾದೇ ಪಕ್ಖಾಲೇತ್ವಾ ನಿಸೀದತಿ ಪಲ್ಲಙ್ಕಂ ಆಭುಜಿತ್ವಾ ಉಜುಂ ಕಾಯಂ ಪಣಿಧಾಯ ಪರಿಮುಖಂ ಸತಿಂ ಉಪಟ್ಠಪೇತ್ವಾ। ಸೋ ನೇವ ಅತ್ತಬ್ಯಾಬಾಧಾಯ ಚೇತೇತಿ। ನ ಪರಬ್ಯಾಬಾಧಾಯ ಚೇತೇತಿ। ನ ಉಭಯಬ್ಯಾಬಾಧಾಯ ಚೇತೇತಿ। ಅತ್ತಹಿತಪರಹಿತಉಭಯಹಿತಸಬ್ಬಲೋಕಹಿತಮೇವ ಸೋ ಭವಂ ಗೋತಮೋ ಚಿನ್ತೇನ್ತೋ ನಿಸಿನ್ನೋ ಹೋತಿ। ಸೋ ಆರಾಮಗತೋ ಪರಿಸತಿ ಧಮ್ಮಂ ದೇಸೇತಿ। ನ ತಂ ಪರಿಸಂ ಉಸ್ಸಾದೇತಿ। ನ ತಂ ಪರಿಸಂ ಅಪಸಾದೇತಿ। ಅಞ್ಞದತ್ಥು ಧಮ್ಮಿಯಾ ಕಥಾಯ ತಂ ಪರಿಸಂ ಸನ್ದಸ್ಸೇತಿ ಸಮಾದಪೇತಿ ಸಮುತ್ತೇಜೇತಿ ಸಮ್ಪಹಂಸೇತಿ।>
    text <ಅಟ್ಠಙ್ಗಸಮನ್ನಾಗತೋ ಖೋ ಪನಸ್ಸ ಭೋತೋ ಗೋತಮಸ್ಸ ಮುಖತೋ ಘೋಸೋ ನಿಚ್ಛರತಿ ವಿಸ್ಸಟ್ಠೋ ಚ। ವಿಞ್ಞೇಯ್ಯೋ ಚ। ಮಞ್ಜು ಚ। ಸವನೀಯೋ ಚ। ಬಿನ್ದು ಚ। ಅವಿಸಾರೀ ಚ। ಗಮ್ಭೀರೋ ಚ। ನಿನ್ನಾದೀ ಚ। ಯಥಾಪರಿಸಂ ಖೋ ಪನ ಸೋ ಭವಂ ಗೋತಮೋ ಸರೇನ ವಿಞ್ಞಾಪೇತಿ। ನ ಚಸ್ಸ ಬಹಿದ್ಧಾ ಪರಿಸಾಯ ಘೋಸೋ ನಿಚ್ಛರತಿ। ತೇ ತೇನ ಭೋತಾ ಗೋತಮೇನ ಧಮ್ಮಿಯಾ ಕಥಾಯ ಸನ್ದಸ್ಸಿತಾ ಸಮಾದಪಿತಾ ಸಮುತ್ತೇಜಿತಾ ಸಮ್ಪಹಂಸಿತಾ ಉಟ್ಠಾಯಾಸನಾ ಪಕ್ಕಮನ್ತಿ ಅವಲೋಕಯಮಾನಾಯೇವ ಅವಿಜಹಿತತ್ತಾ। ಅದ್ದಸಾಮ ಖೋ ಮಯಂ। ಭೋ। ತಂ ಭವನ್ತಂ ಗೋತಮಂ ಗಚ್ಛನ್ತಂ। ಅದ್ದಸಾಮ ಠಿತಂ। ಅದ್ದಸಾಮ ಅನ್ತರಘರಂ ಪವಿಸನ್ತಂ। ಅದ್ದಸಾಮ ಅನ್ತರಘರೇ ನಿಸಿನ್ನಂ ತುಣ್ಹೀಭೂತಂ। ಅದ್ದಸಾಮ ಅನ್ತರಘರೇ ಭುಞ್ಜನ್ತಂ। ಅದ್ದಸಾಮ ಭುತ್ತಾವಿಂ ನಿಸಿನ್ನಂ ತುಣ್ಹೀಭೂತಂ। ಅದ್ದಸಾಮ ಭುತ್ತಾವಿಂ ಅನುಮೋದನ್ತಂ। ಅದ್ದಸಾಮ ಆರಾಮಂ ಗಚ್ಛನ್ತಂ। ಅದ್ದಸಾಮ ಆರಾಮಗತಂ ನಿಸಿನ್ನಂ ತುಣ್ಹೀಭೂತಂ। ಅದ್ದಸಾಮ ಆರಾಮಗತಂ ಪರಿಸತಿ ಧಮ್ಮಂ ದೇಸೇನ್ತಂ। ಏದಿಸೋ ಚ ಏದಿಸೋ ಚ ಸೋ ಭವಂ ಗೋತಮೋ। ತತೋ ಚ ಭಿಯ್ಯೋತಿ।>
    text <೩೮೮>, <ಏವಂ ವುತ್ತೇ। ಬ್ರಹ್ಮಾಯು ಬ್ರಾಹ್ಮಣೋ ಉಟ್ಠಾಯಾಸನಾ ಏಕಂಸಂ ಉತ್ತರಾಸಙ್ಗಂ ಕರಿತ್ವಾ ಯೇನ ಭಗವಾ ತೇನಞ್ಜಲಿಂ ಪಣಾಮೇತ್ವಾ ತಿಕ್ಖತ್ತುಂ ಉದಾನಂ ಉದಾನೇತಿ>
    text <ನಮೋ ತಸ್ಸ ಭಗವತೋ ಅರಹತೋ ಸಮ್ಮಾಸಮ್ಬುದ್ಧಸ್ಸ।>
    text <ನಮೋ ತಸ್ಸ ಭಗವತೋ ಅರಹತೋ ಸಮ್ಮಾಸಮ್ಬುದ್ಧಸ್ಸ।>
    text <ನಮೋ ತಸ್ಸ ಭಗವತೋ ಅರಹತೋ ಸಮ್ಮಾಸಮ್ಬುದ್ಧಸ್ಸಾತಿ।>
    text <ಅಪ್ಪೇವ ನಾಮ ಮಯಂ ಕದಾಚಿ ಕರಹಚಿ ತೇನ ಭೋತಾ ಗೋತಮೇನ ಸಮಾಗಚ್ಛೇಯ್ಯಾಮ॥ ಅಪ್ಪೇವ ನಾಮ ಸಿಯಾ ಕೋಚಿದೇವ ಕಥಾಸಲ್ಲಾಪೋತಿ॥>
    text <೩೮೯>, <ಅಥ ಖೋ ಭಗವಾ ವಿದೇಹೇಸು ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ಮಿಥಿಲಾ ತದವಸರಿ। ತತ್ರ ಸುದಂ ಭಗವಾ ಮಿಥಿಲಾಯಂ ವಿಹರತಿ ಮಘದೇವಮ್ಬವನೇ। ಅಸ್ಸೋಸುಂ ಖೋ ಮಿಥಿಲೇಯ್ಯಕಾ ಬ್ರಾಹ್ಮಣಗಹಪತಿಕಾ ಸಮಣೋ ಖಲು। ಭೋ। ಗೋತಮೋ ಸಕ್ಯಪುತ್ತೋ ಸಕ್ಯಕುಲಾ ಪಬ್ಬಜಿತೋ ವಿದೇಹೇಸು ಚಾರಿಕಂ ಚರಮಾನೋ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಪಞ್ಚಮತ್ತೇಹಿ ಭಿಕ್ಖುಸತೇಹಿ ಮಿಥಿಲಂ ಅನುಪ್ಪತ್ತೋ। ಮಿಥಿಲಾಯಂ ವಿಹರತಿ ಮಘದೇವಮ್ಬವನೇ। ತಂ ಖೋ ಪನ ಭವನ್ತಂ ಗೋತಮಂ ಏವಂ ಕಲ್ಯಾಣೋ ಕಿತ್ತಿಸದ್ದೋ ಅಬ್ಭುಗ್ಗತೋ ಇತಿಪಿ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ವಿಜ್ಜಾಚರಣಸಮ್ಪನ್ನೋ ಸುಗತೋ ಲೋಕವಿದೂ ಅನುತ್ತರೋ ಪುರಿಸದಮ್ಮಸಾರಥಿ ಸತ್ಥಾ ದೇವಮನುಸ್ಸಾನಂ ಬುದ್ಧೋ ಭಗವಾತಿ। ಸೋ ಇಮಂ ಲೋಕಂ ಸದೇವಕಂ ಸಮಾರಕಂ ಸಬ್ರಹ್ಮಕಂ ಸಸ್ಸಮಣಬ್ರಾಹ್ಮಣಿಂ ಪಜಂ ಸದೇವಮನುಸ್ಸಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಪವೇದೇತಿ। ಸೋ ಧಮ್ಮಂ ದೇಸೇತಿ ಆದಿಕಲ್ಯಾಣಂ ಮಜ್ಝೇಕಲ್ಯಾಣಂ ಪರಿಯೋಸಾನಕಲ್ಯಾಣಂ ಸಾತ್ಥಂ ಸಬ್ಯಞ್ಜನಂ। ಕೇವಲಪರಿಪುಣ್ಣಂ ಪರಿಸುದ್ಧಂ ಬ್ರಹ್ಮಚರಿಯಂ ಪಕಾಸೇತಿ। ಸಾಧು ಖೋ ಪನ ತಥಾರೂಪಾನಂ ಅರಹತಂ ದಸ್ಸನಂ ಹೋತೀತಿ।>
    text <ಅಥ ಖೋ ಮಿಥಿಲೇಯ್ಯಕಾ ಬ್ರಾಹ್ಮಣಗಹಪತಿಕಾ ಯೇನ ಭಗವಾ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಅಪ್ಪೇಕಚ್ಚೇ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿಂಸು। ಅಪ್ಪೇಕಚ್ಚೇ ಭಗವತಾ ಸದ್ಧಿಂ ಸಮ್ಮೋದಿಂಸು। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿಂಸು। ಅಪ್ಪೇಕಚ್ಚೇ ಯೇನ ಭಗವಾ ತೇನಞ್ಜಲಿಂ ಪಣಾಮೇತ್ವಾ ಏಕಮನ್ತಂ ನಿಸೀದಿಂಸು। ಅಪ್ಪೇಕಚ್ಚೇ ಭಗವತೋ ಸನ್ತಿಕೇ ನಾಮಗೋತ್ತಂ ಸಾವೇತ್ವಾ ಏಕಮನ್ತಂ ನಿಸೀದಿಂಸು। ಅಪ್ಪೇಕಚ್ಚೇ ತುಣ್ಹೀಭೂತಾ ಏಕಮನ್ತಂ ನಿಸೀದಿಂಸು।>
    text <೩೯೦>, <ಅಸ್ಸೋಸಿ ಖೋ ಬ್ರಹ್ಮಾಯು ಬ್ರಾಹ್ಮಣೋ ಸಮಣೋ ಖಲು। ಭೋ। ಗೋತಮೋ ಸಕ್ಯಪುತ್ತೋ ಸಕ್ಯಕುಲಾ ಪಬ್ಬಜಿತೋ ಮಿಥಿಲಂ ಅನುಪ್ಪತ್ತೋ। ಮಿಥಿಲಾಯಂ ವಿಹರತಿ ಮಘದೇವಮ್ಬವನೇತಿ। ಅಥ ಖೋ ಬ್ರಹ್ಮಾಯು ಬ್ರಾಹ್ಮಣೋ ಸಮ್ಬಹುಲೇಹಿ ಸಾವಕೇಹಿ ಸದ್ಧಿಂ ಯೇನ ಮಘದೇವಮ್ಬವನಂ ತೇನುಪಸಙ್ಕಮಿ। ಅಥ ಖೋ ಬ್ರಹ್ಮಾಯುನೋ ಬ್ರಾಹ್ಮಣಸ್ಸ ಅವಿದೂರೇ ಅಮ್ಬವನಸ್ಸ ಏತದಹೋಸಿ ನ ಖೋ ಮೇತಂ ಪತಿರೂಪಂ ಯೋಹಂ ಪುಬ್ಬೇ ಅಪ್ಪಟಿಸಂವಿದಿತೋ ಸಮಣಂ ಗೋತಮಂ ದಸ್ಸನಾಯ ಉಪಸಙ್ಕಮೇಯ್ಯನ್ತಿ। ಅಥ ಖೋ ಬ್ರಹ್ಮಾಯು ಬ್ರಾಹ್ಮಣೋ ಅಞ್ಞತರಂ ಮಾಣವಕಂ ಆಮನ್ತೇಸಿ ಏಹಿ ತ್ವಂ। ಮಾಣವಕ। ಯೇನ ಸಮಣೋ ಗೋತಮೋ ತೇನುಪಸಙ್ಕಮ। ಉಪಸಙ್ಕಮಿತ್ವಾ ಮಮ ವಚನೇನ ಸಮಣಂ ಗೋತಮಂ ಅಪ್ಪಾಬಾಧಂ ಅಪ್ಪಾತಙ್ಕಂ ಲಹುಟ್ಠಾನಂ ಬಲಂ ಫಾಸುವಿಹಾರಂ ಪುಚ್ಛ ಬ್ರಹ್ಮಾಯು। ಭೋ ಗೋತಮ। ಬ್ರಾಹ್ಮಣೋ ಭವನ್ತಂ ಗೋತಮಂ ಅಪ್ಪಾಬಾಧಂ ಅಪ್ಪಾತಙ್ಕಂ ಲಹುಟ್ಠಾನಂ ಬಲಂ ಫಾಸುವಿಹಾರಂ ಪುಚ್ಛತೀತಿ। ಏವಞ್ಚ ವದೇಹಿ ಬ್ರಹ್ಮಾಯು। ಭೋ ಗೋತಮ। ಬ್ರಾಹ್ಮಣೋ ಜಿಣ್ಣೋ ವುಡ್ಢೋ ಮಹಲ್ಲಕೋ ಅದ್ಧಗತೋ ವಯೋಅನುಪ್ಪತ್ತೋ। ವೀಸವಸ್ಸಸತಿಕೋ ಜಾತಿಯಾ। ತಿಣ್ಣಂ ವೇದಾನಂ ಪಾರಗೂ ಸನಿಘಣ್ಡುಕೇಟುಭಾನಂ ಸಾಕ್ಖರಪ್ಪಭೇದಾನಂ ಇತಿಹಾಸಪಞ್ಚಮಾನಂ। ಪದಕೋ। ವೇಯ್ಯಾಕರಣೋ। ಲೋಕಾಯತಮಹಾಪುರಿಸಲಕ್ಖಣೇಸು ಅನವಯೋ। ಯಾವತಾ। ಭೋ। ಬ್ರಾಹ್ಮಣಗಹಪತಿಕಾ ಮಿಥಿಲಾಯಂ ಪಟಿವಸನ್ತಿ। ಬ್ರಹ್ಮಾಯು ತೇಸಂ ಬ್ರಾಹ್ಮಣೋ ಅಗ್ಗಮಕ್ಖಾಯತಿ ಯದಿದಂ ಭೋಗೇಹಿ। ಬ್ರಹ್ಮಾಯು ತೇಸಂ ಬ್ರಾಹ್ಮಣೋ ಅಗ್ಗಮಕ್ಖಾಯತಿ ಯದಿದಂ ಮನ್ತೇಹಿ। ಬ್ರಹ್ಮಾಯು ತೇಸಂ ಬ್ರಾಹ್ಮಣೋ ಅಗ್ಗಮಕ್ಖಾಯತಿ ಯದಿದಂ ಆಯುನಾ ಚೇವ ಯಸಸಾ ಚ। ಸೋ ಭೋತೋ ಗೋತಮಸ್ಸ ದಸ್ಸನಕಾಮೋತಿ।>
    text <ಏವಂ। ಭೋತಿ ಖೋ ಸೋ ಮಾಣವಕೋ ಬ್ರಹ್ಮಾಯುಸ್ಸ ಬ್ರಾಹ್ಮಣಸ್ಸ ಪಟಿಸ್ಸುತ್ವಾ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವತಾ ಸದ್ಧಿಂ ಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ಅಟ್ಠಾಸಿ। ಏಕಮನ್ತಂ ಠಿತೋ ಖೋ ಸೋ ಮಾಣವಕೋ ಭಗವನ್ತಂ ಏತದವೋಚ ಬ್ರಹ್ಮಾಯು। ಭೋ ಗೋತಮ। ಬ್ರಾಹ್ಮಣೋ ಭವನ್ತಂ ಗೋತಮಂ ಅಪ್ಪಾಬಾಧಂ ಅಪ್ಪಾತಙ್ಕಂ ಲಹುಟ್ಠಾನಂ ಬಲಂ ಫಾಸುವಿಹಾರಂ ಪುಚ್ಛತಿ। ಏವಞ್ಚ ವದೇತಿ ಬ್ರಹ್ಮಾಯು। ಭೋ ಗೋತಮ। ಬ್ರಾಹ್ಮಣೋ ಜಿಣ್ಣೋ ವುಡ್ಢೋ ಮಹಲ್ಲಕೋ ಅದ್ಧಗತೋ ವಯೋಅನುಪ್ಪತ್ತೋ। ವೀಸವಸ್ಸಸತಿಕೋ ಜಾತಿಯಾ। ತಿಣ್ಣಂ ವೇದಾನಂ ಪಾರಗೂ ಸನಿಘಣ್ಡುಕೇಟುಭಾನಂ ಸಾಕ್ಖರಪ್ಪಭೇದಾನಂ ಇತಿಹಾಸಪಞ್ಚಮಾನಂ। ಪದಕೋ। ವೇಯ್ಯಾಕರಣೋ। ಲೋಕಾಯತಮಹಾಪುರಿಸಲಕ್ಖಣೇಸು ಅನವಯೋ। ಯಾವತಾ। ಭೋ। ಬ್ರಾಹ್ಮಣಗಹಪತಿಕಾ ಮಿಥಿಲಾಯಂ ಪಟಿವಸನ್ತಿ। ಬ್ರಹ್ಮಾಯು ತೇಸಂ ಬ್ರಾಹ್ಮಣೋ ಅಗ್ಗಮಕ್ಖಾಯತಿ ಯದಿದಂ ಭೋಗೇಹಿ। ಬ್ರಹ್ಮಾಯು ತೇಸಂ ಬ್ರಾಹ್ಮಣೋ ಅಗ್ಗಮಕ್ಖಾಯತಿ ಯದಿದಂ ಮನ್ತೇಹಿ। ಬ್ರಹ್ಮಾಯು ತೇಸಂ ಬ್ರಾಹ್ಮಣೋ ಅಗ್ಗಮಕ್ಖಾಯತಿ ಯದಿದಂ ಆಯುನಾ ಚೇವ ಯಸಸಾ ಚ। ಸೋ ಭೋತೋ ಗೋತಮಸ್ಸ ದಸ್ಸನಕಾಮೋತಿ। ಯಸ್ಸದಾನಿ। ಮಾಣವ। ಬ್ರಹ್ಮಾಯು ಬ್ರಾಹ್ಮಣೋ ಕಾಲಂ ಮಞ್ಞತೀತಿ। ಅಥ ಖೋ ಸೋ ಮಾಣವಕೋ ಯೇನ ಬ್ರಹ್ಮಾಯು ಬ್ರಾಹ್ಮಣೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಬ್ರಹ್ಮಾಯುಂ ಬ್ರಾಹ್ಮಣಂ ಏತದವೋಚ ಕತಾವಕಾಸೋ ಖೋಮ್ಹಿ ಭವತಾ ಸಮಣೇನ ಗೋತಮೇನ। ಯಸ್ಸದಾನಿ ಭವಂ ಕಾಲಂ ಮಞ್ಞತೀತಿ।>
    text <೩೯೧>, <ಅಥ ಖೋ ಬ್ರಹ್ಮಾಯು ಬ್ರಾಹ್ಮಣೋ ಯೇನ ಭಗವಾ ತೇನುಪಸಙ್ಕಮಿ। ಅದ್ದಸಾ ಖೋ ಸಾ ಪರಿಸಾ ಬ್ರಹ್ಮಾಯುಂ ಬ್ರಾಹ್ಮಣಂ ದೂರತೋವ ಆಗಚ್ಛನ್ತಂ। ದಿಸ್ವಾನ ಓರಮಿಯ ಓಕಾಸಮಕಾಸಿ ಯಥಾ ತಂ ಞಾತಸ್ಸ ಯಸಸ್ಸಿನೋ। ಅಥ ಖೋ ಬ್ರಹ್ಮಾಯು ಬ್ರಾಹ್ಮಣೋ ತಂ ಪರಿಸಂ ಏತದವೋಚ ಅಲಂ। ಭೋ॥ ನಿಸೀದಥ ತುಮ್ಹೇ ಸಕೇ ಆಸನೇ। ಇಧಾಹಂ ಸಮಣಸ್ಸ ಗೋತಮಸ್ಸ ಸನ್ತಿಕೇ ನಿಸೀದಿಸ್ಸಾಮೀತಿ।>
    text <ಅಥ ಖೋ ಬ್ರಹ್ಮಾಯು ಬ್ರಾಹ್ಮಣೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವತಾ ಸದ್ಧಿಂ ಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಬ್ರಹ್ಮಾಯು ಬ್ರಾಹ್ಮಣೋ ಭಗವತೋ ಕಾಯೇ ದ್ವತ್ತಿಂಸಮಹಾಪುರಿಸಲಕ್ಖಣಾನಿ ಸಮನ್ನೇಸಿ। ಅದ್ದಸಾ ಖೋ ಬ್ರಹ್ಮಾಯು ಬ್ರಾಹ್ಮಣೋ ಭಗವತೋ ಕಾಯೇ ದ್ವತ್ತಿಂಸಮಹಾಪುರಿಸಲಕ್ಖಣಾನಿ। ಯೇಭುಯ್ಯೇನ ಠಪೇತ್ವಾ ದ್ವೇ। ದ್ವೀಸು ಮಹಾಪುರಿಸಲಕ್ಖಣೇಸು ಕಙ್ಖತಿ ವಿಚಿಕಿಚ್ಛತಿ ನಾಧಿಮುಚ್ಚತಿ ನ ಸಮ್ಪಸೀದತಿ ಕೋಸೋಹಿತೇ ಚ ವತ್ಥಗುಯ್ಹೇ। ಪಹೂತಜಿವ್ಹತಾಯ ಚ। ಅಥ ಖೋ ಬ್ರಹ್ಮಾಯು ಬ್ರಾಹ್ಮಣೋ ಭಗವನ್ತಂ ಗಾಥಾಹಿ ಅಜ್ಝಭಾಸಿ>
    block
      text <ಯೇ ಮೇ ದ್ವತ್ತಿಂಸಾತಿ ಸುತಾ। ಮಹಾಪುರಿಸಲಕ್ಖಣಾ।>
      text <ದುವೇ ತೇಸಂ ನ ಪಸ್ಸಾಮಿ। ಭೋತೋ ಕಾಯಸ್ಮಿಂ ಗೋತಮ॥>
      text <ಕಚ್ಚಿ ಕೋಸೋಹಿತಂ ಭೋತೋ। ವತ್ಥಗುಯ್ಹಂ ನರುತ್ತಮ।>
      text <ನಾರೀಸಮಾನಸವ್ಹಯಾ। ಕಚ್ಚಿ ಜಿವ್ಹಾ ನ ದಸ್ಸಕಾ॥>
      text <ಕಚ್ಚಿ ಪಹೂತಜಿವ್ಹೋಸಿ। ಯಥಾ ತಂ ಜಾನಿಯಾಮಸೇ।>
      text <ನಿನ್ನಾಮಯೇತಂ ಪಹೂತಂ। ಕಙ್ಖಂ ವಿನಯ ನೋ ಇಸೇ॥>
      text <ದಿಟ್ಠಧಮ್ಮಹಿತತ್ಥಾಯ। ಸಮ್ಪರಾಯಸುಖಾಯ ಚ।>
      text <ಕತಾವಕಾಸಾ ಪುಚ್ಛಾಮ। ಯಂ ಕಿಞ್ಚಿ ಅಭಿಪತ್ಥಿತನ್ತಿ॥>
      text <ಯೇ ತೇ ದ್ವತ್ತಿಂಸಾತಿ ಸುತಾ। ಮಹಾಪುರಿಸಲಕ್ಖಣಾ।>
      text <ಸಬ್ಬೇ ತೇ ಮಮ ಕಾಯಸ್ಮಿಂ। ಮಾ ತೇ ಕಙ್ಖಾಹು ಬ್ರಾಹ್ಮಣ॥>
      text <ಅಭಿಞ್ಞೇಯ್ಯಂ ಅಭಿಞ್ಞಾತಂ। ಭಾವೇತಬ್ಬಞ್ಚ ಭಾವಿತಂ।>
      text <ಪಹಾತಬ್ಬಂ ಪಹೀನಂ ಮೇ। ತಸ್ಮಾ ಬುದ್ಧೋಸ್ಮಿ ಬ್ರಾಹ್ಮಣ॥>
      text <ದಿಟ್ಠಧಮ್ಮಹಿತತ್ಥಾಯ। ಸಮ್ಪರಾಯಸುಖಾಯ ಚ।>
      text <ಕತಾವಕಾಸೋ ಪುಚ್ಛಸ್ಸು। ಯಂ ಕಿಞ್ಚಿ ಅಭಿಪತ್ಥಿತನ್ತಿ॥>
      text <ಕಥಂ ಖೋ ಬ್ರಾಹ್ಮಣೋ ಹೋತಿ। ಕಥಂ ಭವತಿ ವೇದಗೂ।>
      text <ತೇವಿಜ್ಜೋ ಭೋ ಕಥಂ ಹೋತಿ। ಸೋತ್ಥಿಯೋ ಕಿನ್ತಿ ವುಚ್ಚತಿ॥>
      text <ಅರಹಂ ಭೋ ಕಥಂ ಹೋತಿ। ಕಥಂ ಭವತಿ ಕೇವಲೀ।>
      text <ಮುನಿ ಚ ಭೋ ಕಥಂ ಹೋತಿ। ಬುದ್ಧೋ ಕಿನ್ತಿ ಪವುಚ್ಚತೀತಿ॥>
      text <ಪುಬ್ಬೇನಿವಾಸಂ ಯೋ ವೇದಿ। ಸಗ್ಗಾಪಾಯಞ್ಚ ಪಸ್ಸತಿ।>
      text <ಅಥೋ ಜಾತಿಕ್ಖಯಂ ಪತ್ತೋ। ಅಭಿಞ್ಞಾ ವೋಸಿತೋ ಮುನಿ॥>
      text <ಚಿತ್ತಂ ವಿಸುದ್ಧಂ ಜಾನಾತಿ। ಮುತ್ತಂ ರಾಗೇಹಿ ಸಬ್ಬಸೋ।>
      text <ಪಹೀನಜಾತಿಮರಣೋ। ಬ್ರಹ್ಮಚರಿಯಸ್ಸ ಕೇವಲೀ।>
      text <ಪಾರಗೂ ಸಬ್ಬಧಮ್ಮಾನಂ। ಬುದ್ಧೋ ತಾದೀ ಪವುಚ್ಚತೀತಿ॥>
      text <ಪರಿಪುಣ್ಣಕಾಯೋ ಸುರುಚಿ। ಸುಜಾತೋ ಚಾರುದಸ್ಸನೋ।>
      text <ಸುವಣ್ಣವಣ್ಣೋಸಿ ಭಗವಾ। ಸುಸುಕ್ಕದಾಠೋಸಿ ವೀರಿಯವಾ॥>
      text <ನರಸ್ಸ ಹಿ ಸುಜಾತಸ್ಸ। ಯೇ ಭವನ್ತಿ ವಿಯಞ್ಜನಾ।>
      text <ಸಬ್ಬೇ ತೇ ತವ ಕಾಯಸ್ಮಿಂ। ಮಹಾಪುರಿಸಲಕ್ಖಣಾ॥>
      text <ಪಸನ್ನನೇತ್ತೋ ಸುಮುಖೋ। ಬ್ರಹಾ ಉಜು ಪತಾಪವಾ।>
      text <ಮಜ್ಝೇ ಸಮಣಸಙ್ಘಸ್ಸ। ಆದಿಚ್ಚೋವ ವಿರೋಚಸಿ॥>
      text <ಕಲ್ಯಾಣದಸ್ಸನೋ ಭಿಕ್ಖು। ಕಞ್ಚನಸನ್ನಿಭತ್ತಚೋ।>
      text <ಕಿಂ ತೇ ಸಮಣಭಾವೇನ। ಏವಂ ಉತ್ತಮವಣ್ಣಿನೋ॥>
      text <ರಾಜಾ ಅರಹಸಿ ಭವಿತುಂ। ಚಕ್ಕವತ್ತೀ ರಥೇಸಭೋ।>
      text <ಚಾತುರನ್ತೋ ವಿಜಿತಾವೀ। ಜಮ್ಬುಸಣ್ಡಸ್ಸ ಇಸ್ಸರೋ॥>
      text <ಖತ್ತಿಯಾ ಭೋಗಿರಾಜಾನೋ। ಅನುಯನ್ತಾ ಭವನ್ತು ತೇ।>
      text <ರಾಜಾಭಿರಾಜಾ ಮನುಜಿನ್ದೋ। ರಜ್ಜಂ ಕಾರೇಹಿ ಗೋತಮ॥>
      text <ರಾಜಾಹಮಸ್ಮಿ ಸೇಲಾತಿ। ಧಮ್ಮರಾಜಾ ಅನುತ್ತರೋ।>
      text <ಧಮ್ಮೇನ ಚಕ್ಕಂ ವತ್ತೇಮಿ। ಚಕ್ಕಂ ಅಪ್ಪಟಿವತ್ತಿಯಂ॥>
      text <ಸಮ್ಬುದ್ಧೋ ಪಟಿಜಾನಾಸಿ। ಧಮ್ಮರಾಜಾ ಅನುತ್ತರೋ।>
      text <ಧಮ್ಮೇನ ಚಕ್ಕಂ ವತ್ತೇಮಿ। ಇತಿ ಭಾಸಸಿ ಗೋತಮ॥>
      text <ಕೋ ನು ಸೇನಾಪತಿ ಭೋತೋ। ಸಾವಕೋ ಸತ್ಥುರನ್ವಯೋ।>
      text <ಕೋ ತೇ ತಮನುವತ್ತೇತಿ। ಧಮ್ಮಚಕ್ಕಂ ಪವತ್ತಿತಂ॥>
      text <ಮಯಾ ಪವತ್ತಿತಂ ಚಕ್ಕಂ। ಸೇಲಾತಿ ಭಗವಾ ಧಮ್ಮಚಕ್ಕಂ ಅನುತ್ತರಂ।>
      text <ಸಾರಿಪುತ್ತೋ ಅನುವತ್ತೇತಿ। ಅನುಜಾತೋ ತಥಾಗತಂ॥>
      text <ಅಭಿಞ್ಞೇಯ್ಯಂ ಅಭಿಞ್ಞಾತಂ। ಭಾವೇತಬ್ಬಞ್ಚ ಭಾವಿತಂ।>
      text <ಪಹಾತಬ್ಬಂ ಪಹೀನಂ ಮೇ। ತಸ್ಮಾ ಬುದ್ಧೋಸ್ಮಿ ಬ್ರಾಹ್ಮಣ॥>
      text <ವಿನಯಸ್ಸು ಮಯಿ ಕಙ್ಖಂ। ಅಧಿಮುಚ್ಚಸ್ಸು ಬ್ರಾಹ್ಮಣ।>
      text <ದುಲ್ಲಭಂ ದಸ್ಸನಂ ಹೋತಿ। ಸಮ್ಬುದ್ಧಾನಂ ಅಭಿಣ್ಹಸೋ॥>
      text <ಯೇಸಂ ವೇ ದುಲ್ಲಭೋ ಲೋಕೇ। ಪಾತುಭಾವೋ ಅಭಿಣ್ಹಸೋ।>
      text <ಸೋಹಂ ಬ್ರಾಹ್ಮಣ ಸಮ್ಬುದ್ಧೋ। ಸಲ್ಲಕತ್ತೋ ಅನುತ್ತರೋ॥>
      text <ಬ್ರಹ್ಮಭೂತೋ ಅತಿತುಲೋ। ಮಾರಸೇನಪ್ಪಮದ್ದನೋ।>
      text <ಸಬ್ಬಾಮಿತ್ತೇ ವಸೀ ಕತ್ವಾ। ಮೋದಾಮಿ ಅಕುತೋಭಯೋ॥>
      text <ಇಮಂ ಭೋನ್ತೋ ನಿಸಾಮೇಥ। ಯಥಾ ಭಾಸತಿ ಚಕ್ಖುಮಾ।>
      text <ಸಲ್ಲಕತ್ತೋ ಮಹಾವೀರೋ। ಸೀಹೋವ ನದತೀ ವನೇ॥>
      text <ಬ್ರಹ್ಮಭೂತಂ ಅತಿತುಲಂ। ಮಾರಸೇನಪ್ಪಮದ್ದನಂ।>
      text <ಕೋ ದಿಸ್ವಾ ನಪ್ಪಸೀದೇಯ್ಯ। ಅಪಿ ಕಣ್ಹಾಭಿಜಾತಿಕೋ॥>
      text <ಯೋ ಮಂ ಇಚ್ಛತಿ ಅನ್ವೇತು। ಯೋ ವಾ ನಿಚ್ಛತಿ ಗಚ್ಛತು।>
      text <ಇಧಾಹಂ ಪಬ್ಬಜಿಸ್ಸಾಮಿ। ವರಪಞ್ಞಸ್ಸ ಸನ್ತಿಕೇ॥>
      text <ಏತಞ್ಚೇ ರುಚ್ಚತಿ ಭೋತೋ। ಸಮ್ಮಾಸಮ್ಬುದ್ಧಸಾಸನಂ।>
      text <ಮಯಮ್ಪಿ ಪಬ್ಬಜಿಸ್ಸಾಮ। ವರಪಞ್ಞಸ್ಸ ಸನ್ತಿಕೇ॥>
      text <ಬ್ರಾಹ್ಮಣಾ ತಿಸತಾ ಇಮೇ। ಯಾಚನ್ತಿ ಪಞ್ಜಲೀಕತಾ।>
      text <ಬ್ರಹ್ಮಚರಿಯಂ ಚರಿಸ್ಸಾಮ। ಭಗವಾ ತವ ಸನ್ತಿಕೇ॥>
      text <ಸ್ವಾಕ್ಖಾತಂ ಬ್ರಹ್ಮಚರಿಯಂ। ಸೇಲಾತಿ ಭಗವಾ ಸನ್ದಿಟ್ಠಿಕಮಕಾಲಿಕಂ।>
      text <ಯತ್ಥ ಅಮೋಘಾ ಪಬ್ಬಜ್ಜಾ। ಅಪ್ಪಮತ್ತಸ್ಸ ಸಿಕ್ಖತೋತಿ॥>
      text <ಅಗ್ಗಿಹುತ್ತಮುಖಾ ಯಞ್ಞಾ। ಸಾವಿತ್ತೀ ಛನ್ದಸೋ ಮುಖಂ।>
      text <ರಾಜಾ ಮುಖಂ ಮನುಸ್ಸಾನಂ। ನದೀನಂ ಸಾಗರೋ ಮುಖಂ॥>
      text <ನಕ್ಖತ್ತಾನಂ ಮುಖಂ ಚನ್ದೋ। ಆದಿಚ್ಚೋ ತಪತಂ ಮುಖಂ।>
      text <ಪುಞ್ಞಂ ಆಕಙ್ಖಮಾನಾನಂ। ಸಙ್ಘೋ ವೇ ಯಜತಂ ಮುಖನ್ತಿ॥>
      text <ಯಂ ತಂ ಸರಣಮಾಗಮ್ಮ। ಇತೋ ಅಟ್ಠಮಿ ಚಕ್ಖುಮಾ।>
      text <ಸತ್ತರತ್ತೇನ ಭಗವಾ। ದನ್ತಮ್ಹ ತವ ಸಾಸನೇ॥>
      text <ತುವಂ ಬುದ್ಧೋ ತುವಂ ಸತ್ಥಾ। ತುವಂ ಮಾರಾಭಿಭೂ ಮುನಿ।>
      text <ತುವಂ ಅನುಸಯೇ ಛೇತ್ವಾ। ತಿಣ್ಣೋ ತಾರೇಸಿಮಂ ಪಜಂ॥>
      text <ಉಪಧೀ ತೇ ಸಮತಿಕ್ಕನ್ತಾ। ಆಸವಾ ತೇ ಪದಾಲಿತಾ।>
      text <ಸೀಹೋವ ಅನುಪಾದಾನೋ। ಪಹೀನಭಯಭೇರವೋ॥>
      text <ಭಿಕ್ಖವೋ ತಿಸತಾ ಇಮೇ। ತಿಟ್ಠನ್ತಿ ಪಞ್ಜಲೀಕತಾ।>
      text <ಪಾದೇ ವೀರ ಪಸಾರೇಹಿ। ನಾಗಾ ವನ್ದನ್ತು ಸತ್ಥುನೋತಿ॥>
      text <ಅನುಞ್ಞಾತಪಟಿಞ್ಞಾತಾ। ತೇವಿಜ್ಜಾ ಮಯಮಸ್ಮುಭೋ।>
      text <ಅಹಂ ಪೋಕ್ಖರಸಾತಿಸ್ಸ। ತಾರುಕ್ಖಸ್ಸಾಯಂ ಮಾಣವೋ॥>
      text <ತೇವಿಜ್ಜಾನಂ ಯದಕ್ಖಾತಂ। ತತ್ರ ಕೇವಲಿನೋಸ್ಮಸೇ।>
      text <ಪದಕಸ್ಮಾ ವೇಯ್ಯಾಕರಣಾ। ಜಪ್ಪೇ ಆಚರಿಯಸಾದಿಸಾ।>
      text <ತೇಸಂ ನೋ ಜಾತಿವಾದಸ್ಮಿಂ। ವಿವಾದೋ ಅತ್ಥಿ ಗೋತಮ॥>
      text <ಜಾತಿಯಾ ಬ್ರಾಹ್ಮಣೋ ಹೋತಿ। ಭಾರದ್ವಾಜೋ ಇತಿ ಭಾಸತಿ।>
      text <ಅಹಞ್ಚ ಕಮ್ಮುನಾ ಬ್ರೂಮಿ। ಏವಂ ಜಾನಾಹಿ ಚಕ್ಖುಮ॥>
      text <ತೇ ನ ಸಕ್ಕೋಮ ಞಾಪೇತುಂ। ಅಞ್ಞಮಞ್ಞಂ ಮಯಂ ಉಭೋ।>
      text <ಭವನ್ತಂ ಪುಟ್ಠುಮಾಗಮಾ। ಸಮ್ಬುದ್ಧಂ ಇತಿ ವಿಸ್ಸುತಂ॥>
      text <ಚನ್ದಂ ಯಥಾ ಖಯಾತೀತಂ। ಪೇಚ್ಚ ಪಞ್ಜಲಿಕಾ ಜನಾ।>
      text <ವನ್ದಮಾನಾ ನಮಸ್ಸನ್ತಿ। ಲೋಕಸ್ಮಿಂ ಗೋತಮಂ॥>
      text <ಚಕ್ಖುಂ ಲೋಕೇ ಸಮುಪ್ಪನ್ನಂ। ಮಯಂ ಪುಚ್ಛಾಮ ಗೋತಮಂ।>
      text <ಜಾತಿಯಾ ಬ್ರಾಹ್ಮಣೋ ಹೋತಿ। ಉದಾಹು ಭವತಿ ಕಮ್ಮುನಾ।>
      text <ಅಜಾನತಂ ನೋ ಪಬ್ರೂಹಿ। ಯಥಾ ಜಾನೇಮು ಬ್ರಾಹ್ಮಣನ್ತಿ॥>
    text <೩೯೨>, <ಅಥ ಖೋ ಭಗವತೋ ಏತದಹೋಸಿ ಪಸ್ಸತಿ ಖೋ ಮೇ ಅಯಂ ಬ್ರಹ್ಮಾಯು ಬ್ರಾಹ್ಮಣೋ ದ್ವತ್ತಿಂಸಮಹಾಪುರಿಸಲಕ್ಖಣಾನಿ। ಯೇಭುಯ್ಯೇನ ಠಪೇತ್ವಾ ದ್ವೇ। ದ್ವೀಸು ಮಹಾಪುರಿಸಲಕ್ಖಣೇಸು ಕಙ್ಖತಿ ವಿಚಿಕಿಚ್ಛತಿ ನಾಧಿಮುಚ್ಚತಿ ನ ಸಮ್ಪಸೀದತಿ ಕೋಸೋಹಿತೇ ಚ ವತ್ಥಗುಯ್ಹೇ। ಪಹೂತಜಿವ್ಹತಾಯ ಚಾತಿ। ಅಥ ಖೋ ಭಗವಾ ತಥಾರೂಪಂ ಇದ್ಧಾಭಿಸಙ್ಖಾರಂ ಅಭಿಸಙ್ಖಾಸಿ ಯಥಾ ಅದ್ದಸ ಬ್ರಹ್ಮಾಯು ಬ್ರಾಹ್ಮಣೋ ಭಗವತೋ ಕೋಸೋಹಿತಂ ವತ್ಥಗುಯ್ಹಂ। ಅಥ ಖೋ ಭಗವಾ ಜಿವ್ಹಂ ನಿನ್ನಾಮೇತ್ವಾ ಉಭೋಪಿ ಕಣ್ಣಸೋತಾನಿ ಅನುಮಸಿ ಪಟಿಮಸಿ। ಉಭೋಪಿ ನಾಸಿಕಸೋತಾನಿ ಅನುಮಸಿ ಪಟಿಮಸಿ। ಕೇವಲಮ್ಪಿ ನಲಾಟಮಣ್ಡಲಂ ಜಿವ್ಹಾಯ ಛಾದೇಸಿ। ಅಥ ಖೋ ಭಗವಾ ಬ್ರಹ್ಮಾಯುಂ ಬ್ರಾಹ್ಮಣಂ ಗಾಥಾಹಿ ಪಚ್ಚಭಾಸಿ>
    text <೩೯೩>, <ಅಥ ಖೋ ಬ್ರಹ್ಮಾಯುಸ್ಸ ಬ್ರಾಹ್ಮಣಸ್ಸ ಏತದಹೋಸಿ ಕತಾವಕಾಸೋ ಖೋಮ್ಹಿ ಸಮಣೇನ ಗೋತಮೇನ। ಕಿಂ ನು ಖೋ ಅಹಂ ಸಮಣಂ ಗೋತಮಂ ಪುಚ್ಛೇಯ್ಯಂ ದಿಟ್ಠಧಮ್ಮಿಕಂ ವಾ ಅತ್ಥಂ ಸಮ್ಪರಾಯಿಕಂ ವಾತಿ। ಅಥ ಖೋ ಬ್ರಹ್ಮಾಯುಸ್ಸ ಬ್ರಾಹ್ಮಣಸ್ಸ ಏತದಹೋಸಿ ಕುಸಲೋ ಖೋ ಅಹಂ ದಿಟ್ಠಧಮ್ಮಿಕಾನಂ ಅತ್ಥಾನಂ। ಅಞ್ಞೇಪಿ ಮಂ ದಿಟ್ಠಧಮ್ಮಿಕಂ ಅತ್ಥಂ ಪುಚ್ಛನ್ತಿ। ಯಂನೂನಾಹಂ ಸಮಣಂ ಗೋತಮಂ ಸಮ್ಪರಾಯಿಕಂಯೇವ ಅತ್ಥಂ ಪುಚ್ಛೇಯ್ಯನ್ತಿ। ಅಥ ಖೋ ಬ್ರಹ್ಮಾಯು ಬ್ರಾಹ್ಮಣೋ ಭಗವನ್ತಂ ಗಾಥಾಹಿ ಅಜ್ಝಭಾಸಿ>
    text <೩೯೪>, <ಅಥ ಖೋ ಭಗವಾ ಬ್ರಹ್ಮಾಯುಂ ಬ್ರಾಹ್ಮಣಂ ಗಾಥಾಹಿ ಪಚ್ಚಭಾಸಿ>
    text <ಏವಂ ವುತ್ತೇ। ಬ್ರಹ್ಮಾಯು ಬ್ರಾಹ್ಮಣೋ ಉಟ್ಠಾಯಾಸನಾ ಏಕಂಸಂ ಉತ್ತರಾಸಙ್ಗಂ ಕರಿತ್ವಾ ಭಗವತೋ ಪಾದೇಸು ಸಿರಸಾ ನಿಪತಿತ್ವಾ ಭಗವತೋ ಪಾದಾನಿ ಮುಖೇನ ಚ ಪರಿಚುಮ್ಬತಿ। ಪಾಣೀಹಿ ಚ ಪರಿಸಮ್ಬಾಹತಿ। ನಾಮಞ್ಚ ಸಾವೇತಿ ಬ್ರಹ್ಮಾಯು ಅಹಂ। ಭೋ ಗೋತಮ। ಬ್ರಾಹ್ಮಣೋ। ಬ್ರಹ್ಮಾಯು ಅಹಂ। ಭೋ ಗೋತಮ। ಬ್ರಾಹ್ಮಣೋತಿ। ಅಥ ಖೋ ಸಾ ಪರಿಸಾ ಅಚ್ಛರಿಯಬ್ಭುತಚಿತ್ತಜಾತಾ ಅಹೋಸಿ ಅಚ್ಛರಿಯಂ ವತ। ಭೋ। ಅಬ್ಭುತಂ ವತ। ಭೋ॥ ಯತ್ರ ಹಿ ನಾಮಾಯಂ ಬ್ರಹ್ಮಾಯು ಬ್ರಾಹ್ಮಣೋ ಞಾತೋ ಯಸಸ್ಸೀ ಏವರೂಪಂ ಪರಮನಿಪಚ್ಚಕಾರಂ ಕರಿಸ್ಸತೀತಿ। ಅಥ ಖೋ ಭಗವಾ ಬ್ರಹ್ಮಾಯುಂ ಬ್ರಾಹ್ಮಣಂ ಏತದವೋಚ ಅಲಂ। ಬ್ರಾಹ್ಮಣ। ಉಟ್ಠಹ ನಿಸೀದ ತ್ವಂ ಸಕೇ ಆಸನೇ ಯತೋ ತೇ ಮಯಿ ಚಿತ್ತಂ ಪಸನ್ನನ್ತಿ। ಅಥ ಖೋ ಬ್ರಹ್ಮಾಯು ಬ್ರಾಹ್ಮಣೋ ಉಟ್ಠಹಿತ್ವಾ ಸಕೇ ಆಸನೇ ನಿಸೀದಿ।>
    text <೩೯೫>, <ಅಥ ಖೋ ಭಗವಾ ಬ್ರಹ್ಮಾಯುಸ್ಸ ಬ್ರಾಹ್ಮಣಸ್ಸ ಅನುಪುಬ್ಬಿಂ ಕಥಂ ಕಥೇಸಿ। ಸೇಯ್ಯಥಿದಂ ದಾನಕಥಂ। ಸೀಲಕಥಂ। ಸಗ್ಗಕಥಂ। ಕಾಮಾನಂ ಆದೀನವಂ ಓಕಾರಂ ಸಂಕಿಲೇಸಂ ನೇಕ್ಖಮ್ಮೇ ಆನಿಸಂಸಂ ಪಕಾಸೇಸಿ। ಯದಾ ಭಗವಾ ಅಞ್ಞಾಸಿ ಬ್ರಹ್ಮಾಯುಂ ಬ್ರಾಹ್ಮಣಂ ಕಲ್ಲಚಿತ್ತಂ ಮುದುಚಿತ್ತಂ ವಿನೀವರಣಚಿತ್ತಂ ಉದಗ್ಗಚಿತ್ತಂ ಪಸನ್ನಚಿತ್ತಂ। ಅಥ ಯಾ ಬುದ್ಧಾನಂ ಸಾಮುಕ್ಕಂಸಿಕಾ ಧಮ್ಮದೇಸನಾ ತಂ ಪಕಾಸೇಸಿ ದುಕ್ಖಂ। ಸಮುದಯಂ। ನಿರೋಧಂ। ಮಗ್ಗಂ। ಸೇಯ್ಯಥಾಪಿ ನಾಮ ಸುದ್ಧಂ ವತ್ಥಂ ಅಪಗತಕಾಳಕಂ ಸಮ್ಮದೇವ ರಜನಂ ಪಟಿಗ್ಗಣ್ಹೇಯ್ಯ। ಏವಮೇವ ಬ್ರಹ್ಮಾಯುಸ್ಸ ಬ್ರಾಹ್ಮಣಸ್ಸ ತಸ್ಮಿಂಯೇವ ಆಸನೇ ವಿರಜಂ ವೀತಮಲಂ ಧಮ್ಮಚಕ್ಖುಂ ಉದಪಾದಿ ಯಂ ಕಿಞ್ಚಿ ಸಮುದಯಧಮ್ಮಂ ಸಬ್ಬಂ ತಂ ನಿರೋಧಧಮ್ಮನ್ತಿ। ಅಥ ಖೋ ಬ್ರಹ್ಮಾಯು ಬ್ರಾಹ್ಮಣೋ ದಿಟ್ಠಧಮ್ಮೋ ಪತ್ತಧಮ್ಮೋ ವಿದಿತಧಮ್ಮೋ ಪರಿಯೋಗಾಳ್ಹಧಮ್ಮೋ ತಿಣ್ಣವಿಚಿಕಿಚ್ಛೋ ವಿಗತಕಥಂಕಥೋ ವೇಸಾರಜ್ಜಪ್ಪತ್ತೋ ಅಪರಪ್ಪಚ್ಚಯೋ ಸತ್ಥುಸಾಸನೇ ಭಗವನ್ತಂ ಏತದವೋಚ ಅಭಿಕ್ಕನ್ತಂ। ಭೋ ಗೋತಮ। ಅಭಿಕ್ಕನ್ತಂ। ಭೋ ಗೋತಮ॥ ಸೇಯ್ಯಥಾಪಿ। ಭೋ ಗೋತಮ। ನಿಕ್ಕುಜ್ಜಿತಂ ವಾ ಉಕ್ಕುಜ್ಜೇಯ್ಯ। ಪಟಿಚ್ಛನ್ನಂ ವಾ ವಿವರೇಯ್ಯ। ಮೂಳ್ಹಸ್ಸ ವಾ ಮಗ್ಗಂ ಆಚಿಕ್ಖೇಯ್ಯ। ಅನ್ಧಕಾರೇ ವಾ ತೇಲಪಜ್ಜೋತಂ ಧಾರೇಯ್ಯ ಚಕ್ಖುಮನ್ತೋ ರೂಪಾನಿ ದಕ್ಖನ್ತೀತಿ ಏವಮೇವಂ ಭೋತಾ ಗೋತಮೇನ ಅನೇಕಪರಿಯಾಯೇನ ಧಮ್ಮೋ ಪಕಾಸಿತೋ। ಏಸಾಹಂ ಭವನ್ತಂ ಗೋತಮಂ ಸರಣಂ ಗಚ್ಛಾಮಿ ಧಮ್ಮಞ್ಚ ಭಿಕ್ಖುಸಙ್ಘಞ್ಚ। ಉಪಾಸಕಂ ಮಂ ಭವಂ ಗೋತಮೋ ಧಾರೇತು ಅಜ್ಜತಗ್ಗೇ ಪಾಣುಪೇತಂ ಸರಣಂ ಗತಂ। ಅಧಿವಾಸೇತು ಚ ಮೇ ಭವಂ ಗೋತಮೋ ಸ್ವಾತನಾಯ ಭತ್ತಂ ಸದ್ಧಿಂ ಭಿಕ್ಖುಸಙ್ಘೇನಾತಿ। ಅಧಿವಾಸೇಸಿ ಭಗವಾ ತುಣ್ಹೀಭಾವೇನ। ಅಥ ಖೋ ಬ್ರಹ್ಮಾಯು ಬ್ರಾಹ್ಮಣೋ ಭಗವತೋ ಅಧಿವಾಸನಂ ವಿದಿತ್ವಾ ಉಟ್ಠಾಯಾಸನಾ ಭಗವನ್ತಂ ಅಭಿವಾದೇತ್ವಾ ಪದಕ್ಖಿಣಂ ಕತ್ವಾ ಪಕ್ಕಾಮಿ। ಅಥ ಖೋ ಬ್ರಹ್ಮಾಯು ಬ್ರಾಹ್ಮಣೋ ತಸ್ಸಾ ರತ್ತಿಯಾ ಅಚ್ಚಯೇನ ಸಕೇ ನಿವೇಸನೇ ಪಣೀತಂ ಖಾದನೀಯಂ ಭೋಜನೀಯಂ ಪಟಿಯಾದಾಪೇತ್ವಾ ಭಗವತೋ ಕಾಲಂ ಆರೋಚಾಪೇಸಿ ಕಾಲೋ। ಭೋ ಗೋತಮ। ನಿಟ್ಠಿತಂ ಭತ್ತನ್ತಿ।>
    text <ಅಥ ಖೋ ಭಗವಾ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ಯೇನ ಬ್ರಹ್ಮಾಯುಸ್ಸ ಬ್ರಾಹ್ಮಣಸ್ಸ ನಿವೇಸನಂ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಞ್ಞತ್ತೇ ಆಸನೇ ನಿಸೀದಿ ಸದ್ಧಿಂ ಭಿಕ್ಖುಸಙ್ಘೇನ। ಅಥ ಖೋ ಬ್ರಹ್ಮಾಯು ಬ್ರಾಹ್ಮಣೋ ಸತ್ತಾಹಂ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಪಣೀತೇನ ಖಾದನೀಯೇನ ಭೋಜನೀಯೇನ ಸಹತ್ಥಾ ಸನ್ತಪ್ಪೇಸಿ ಸಮ್ಪವಾರೇಸಿ। ಅಥ ಖೋ ಭಗವಾ ತಸ್ಸ ಸತ್ತಾಹಸ್ಸ ಅಚ್ಚಯೇನ ವಿದೇಹೇಸು ಚಾರಿಕಂ ಪಕ್ಕಾಮಿ। ಅಥ ಖೋ ಬ್ರಹ್ಮಾಯು ಬ್ರಾಹ್ಮಣೋ ಅಚಿರಪಕ್ಕನ್ತಸ್ಸ ಭಗವತೋ ಕಾಲಮಕಾಸಿ। ಅಥ ಖೋ ಸಮ್ಬಹುಲಾ ಭಿಕ್ಖೂ ಯೇನ ಭಗವಾ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿಂಸು। ಏಕಮನ್ತಂ ನಿಸಿನ್ನಾ ಖೋ ತೇ ಭಿಕ್ಖೂ ಭಗವನ್ತಂ ಏತದವೋಚುಂ ಬ್ರಹ್ಮಾಯು। ಭನ್ತೇ। ಬ್ರಾಹ್ಮಣೋ ಕಾಲಙ್ಕತೋ। ತಸ್ಸ ಕಾ ಗತಿ। ಕೋ ಅಭಿಸಮ್ಪರಾಯೋತಿ॥ ಪಣ್ಡಿತೋ। ಭಿಕ್ಖವೇ। ಬ್ರಹ್ಮಾಯು ಬ್ರಾಹ್ಮಣೋ ಪಚ್ಚಪಾದಿ ಧಮ್ಮಸ್ಸಾನುಧಮ್ಮಂ। ನ ಚ ಮಂ ಧಮ್ಮಾಧಿಕರಣಂ ವಿಹೇಸೇಸಿ। ಬ್ರಹ್ಮಾಯು। ಭಿಕ್ಖವೇ। ಬ್ರಾಹ್ಮಣೋ ಪಞ್ಚನ್ನಂ ಓರಮ್ಭಾಗಿಯಾನಂ ಸಂಯೋಜನಾನಂ ಪರಿಕ್ಖಯಾ ಓಪಪಾತಿಕೋ ಹೋತಿ। ತತ್ಥ ಪರಿನಿಬ್ಬಾಯೀ। ಅನಾವತ್ತಿಧಮ್ಮೋ ತಸ್ಮಾ ಲೋಕಾತಿ।>
    text <ಇದಮವೋಚ ಭಗವಾ। ಅತ್ತಮನಾ ತೇ ಭಿಕ್ಖೂ ಭಗವತೋ ಭಾಸಿತಂ ಅಭಿನನ್ದುನ್ತಿ।>
    stand <ಬ್ರಹ್ಮಾಯುಸುತ್ತಂ ನಿಟ್ಠಿತಂ ಪಠಮಂ।>
  text <೨॥ ಸೇಲಸುತ್ತಂ>
    text <೩೯೬>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ಅಙ್ಗುತ್ತರಾಪೇಸು ಚಾರಿಕಂ ಚರಮಾನೋ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಅಡ್ಢತೇಳಸೇಹಿ ಭಿಕ್ಖುಸತೇಹಿ ಯೇನ ಆಪಣಂ ನಾಮ ಅಙ್ಗುತ್ತರಾಪಾನಂ ನಿಗಮೋ ತದವಸರಿ। ಅಸ್ಸೋಸಿ ಖೋ ಕೇಣಿಯೋ ಜಟಿಲೋ ಸಮಣೋ ಖಲು। ಭೋ। ಗೋತಮೋ ಸಕ್ಯಪುತ್ತೋ ಸಕ್ಯಕುಲಾ ಪಬ್ಬಜಿತೋ ಅಙ್ಗುತ್ತರಾಪೇಸು ಚಾರಿಕಂ ಚರಮಾನೋ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಅಡ್ಢತೇಳಸೇಹಿ ಭಿಕ್ಖುಸತೇಹಿ ಆಪಣಂ ಅನುಪ್ಪತ್ತೋ। ತಂ ಖೋ ಪನ ಭವನ್ತಂ ಗೋತಮಂ ಏವಂ ಕಲ್ಯಾಣೋ ಕಿತ್ತಿಸದ್ದೋ ಅಬ್ಭುಗ್ಗತೋ ಇತಿಪಿ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ವಿಜ್ಜಾಚರಣಸಮ್ಪನ್ನೋ ಸುಗತೋ ಲೋಕವಿದೂ ಅನುತ್ತರೋ ಪುರಿಸದಮ್ಮಸಾರಥಿ ಸತ್ಥಾ ದೇವಮನುಸ್ಸಾನಂ ಬುದ್ಧೋ ಭಗವಾತಿ। ಸೋ ಇಮಂ ಲೋಕಂ ಸದೇವಕಂ ಸಮಾರಕಂ ಸಬ್ರಹ್ಮಕಂ ಸಸ್ಸಮಣಬ್ರಾಹ್ಮಣಿಂ ಪಜಂ ಸದೇವಮನುಸ್ಸಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಪವೇದೇತಿ। ಸೋ ಧಮ್ಮಂ ದೇಸೇತಿ ಆದಿಕಲ್ಯಾಣಂ ಮಜ್ಝೇಕಲ್ಯಾಣಂ ಪರಿಯೋಸಾನಕಲ್ಯಾಣಂ ಸಾತ್ಥಂ ಸಬ್ಯಞ್ಜನಂ। ಕೇವಲಪರಿಪುಣ್ಣಂ ಪರಿಸುದ್ಧಂ ಬ್ರಹ್ಮಚರಿಯಂ ಪಕಾಸೇತಿ। ಸಾಧು ಖೋ ಪನ ತಥಾರೂಪಾನಂ ಅರಹತಂ ದಸ್ಸನಂ ಹೋತೀತಿ।>
    text <ಅಥ ಖೋ ಕೇಣಿಯೋ ಜಟಿಲೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವತಾ ಸದ್ಧಿಂ ಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಂ ಖೋ ಕೇಣಿಯಂ ಜಟಿಲಂ ಭಗವಾ ಧಮ್ಮಿಯಾ ಕಥಾಯ ಸನ್ದಸ್ಸೇಸಿ ಸಮಾದಪೇಸಿ ಸಮುತ್ತೇಜೇಸಿ ಸಮ್ಪಹಂಸೇಸಿ। ಅಥ ಖೋ ಕೇಣಿಯೋ ಜಟಿಲೋ ಭಗವತಾ ಧಮ್ಮಿಯಾ ಕಥಾಯ ಸನ್ದಸ್ಸಿತೋ ಸಮಾದಪಿತೋ ಸಮುತ್ತೇಜಿತೋ ಸಮ್ಪಹಂಸಿತೋ ಭಗವನ್ತಂ ಏತದವೋಚ ಅಧಿವಾಸೇತು ಮೇ ಭವಂ ಗೋತಮೋ ಸ್ವಾತನಾಯ ಭತ್ತಂ ಸದ್ಧಿಂ ಭಿಕ್ಖುಸಙ್ಘೇನಾತಿ। ಏವಂ ವುತ್ತೇ। ಭಗವಾ ಕೇಣಿಯಂ ಜಟಿಲಂ ಏತದವೋಚ ಮಹಾ ಖೋ। ಕೇಣಿಯ। ಭಿಕ್ಖುಸಙ್ಘೋ ಅಡ್ಢತೇಳಸಾನಿ ಭಿಕ್ಖುಸತಾನಿ। ತ್ವಞ್ಚ ಬ್ರಾಹ್ಮಣೇಸು ಅಭಿಪ್ಪಸನ್ನೋತಿ। ದುತಿಯಮ್ಪಿ ಖೋ ಕೇಣಿಯೋ ಜಟಿಲೋ ಭಗವನ್ತಂ ಏತದವೋಚ ಕಿಞ್ಚಾಪಿ ಖೋ। ಭೋ ಗೋತಮ। ಮಹಾ ಭಿಕ್ಖುಸಙ್ಘೋ ಅಡ್ಢತೇಳಸಾನಿ ಭಿಕ್ಖುಸತಾನಿ। ಅಹಞ್ಚ ಬ್ರಾಹ್ಮಣೇಸು ಅಭಿಪ್ಪಸನ್ನೋ। ಅಧಿವಾಸೇತು ಮೇ ಭವಂ ಗೋತಮೋ ಸ್ವಾತನಾಯ ಭತ್ತಂ ಸದ್ಧಿಂ ಭಿಕ್ಖುಸಙ್ಘೇನಾತಿ। ದುತಿಯಮ್ಪಿ ಖೋ ಭಗವಾ ಕೇಣಿಯಂ ಜಟಿಲಂ ಏತದವೋಚ ಮಹಾ ಖೋ। ಕೇಣಿಯ। ಭಿಕ್ಖುಸಙ್ಘೋ ಅಡ್ಢತೇಳಸಾನಿ ಭಿಕ್ಖುಸತಾನಿ। ತ್ವಞ್ಚ ಬ್ರಾಹ್ಮಣೇಸು ಅಭಿಪ್ಪಸನ್ನೋತಿ। ತತಿಯಮ್ಪಿ ಖೋ ಕೇಣಿಯೋ ಜಟಿಲೋ ಭಗವನ್ತಂ ಏತದವೋಚ ಕಿಞ್ಚಾಪಿ ಖೋ। ಭೋ ಗೋತಮ। ಮಹಾ ಭಿಕ್ಖುಸಙ್ಘೋ ಅಡ್ಢತೇಳಸಾನಿ ಭಿಕ್ಖುಸತಾನಿ। ಅಹಞ್ಚ ಬ್ರಾಹ್ಮಣೇಸು ಅಭಿಪ್ಪಸನ್ನೋ। ಅಧಿವಾಸೇತು ಮೇ ಭವಂ ಗೋತಮೋ ಸ್ವಾತನಾಯ ಭತ್ತಂ ಸದ್ಧಿಂ ಭಿಕ್ಖುಸಙ್ಘೇನಾತಿ। ಅಧಿವಾಸೇಸಿ ಭಗವಾ ತುಣ್ಹೀಭಾವೇನ। ಅಥ ಖೋ ಕೇಣಿಯೋ ಜಟಿಲೋ ಭಗವತೋ ಅಧಿವಾಸನಂ ವಿದಿತ್ವಾ ಉಟ್ಠಾಯಾಸನಾ ಯೇನ ಸಕೋ ಅಸ್ಸಮೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಮಿತ್ತಾಮಚ್ಚೇ ಞಾತಿಸಾಲೋಹಿತೇ ಆಮನ್ತೇಸಿ ಸುಣನ್ತು ಮೇ ಭೋನ್ತೋ। ಮಿತ್ತಾಮಚ್ಚಾ ಞಾತಿಸಾಲೋಹಿತಾ। ಸಮಣೋ ಮೇ ಗೋತಮೋ ನಿಮನ್ತಿತೋ ಸ್ವಾತನಾಯ ಭತ್ತಂ ಸದ್ಧಿಂ ಭಿಕ್ಖುಸಙ್ಘೇನ। ಯೇನ ಮೇ ಕಾಯವೇಯ್ಯಾವಟಿಕಂ ಕರೇಯ್ಯಾಥಾತಿ। ಏವಂ। ಭೋತಿ ಖೋ ಕೇಣಿಯಸ್ಸ ಜಟಿಲಸ್ಸ ಮಿತ್ತಾಮಚ್ಚಾ ಞಾತಿಸಾಲೋಹಿತಾ ಕೇಣಿಯಸ್ಸ ಜಟಿಲಸ್ಸ ಪಟಿಸ್ಸುತ್ವಾ ಅಪ್ಪೇಕಚ್ಚೇ ಉದ್ಧನಾನಿ ಖಣನ್ತಿ। ಅಪ್ಪೇಕಚ್ಚೇ ಕಟ್ಠಾನಿ ಫಾಲೇನ್ತಿ। ಅಪ್ಪೇಕಚ್ಚೇ ಭಾಜನಾನಿ ಧೋವನ್ತಿ। ಅಪ್ಪೇಕಚ್ಚೇ ಉದಕಮಣಿಕಂ ಪತಿಟ್ಠಾಪೇನ್ತಿ। ಅಪ್ಪೇಕಚ್ಚೇ ಆಸನಾನಿ ಪಞ್ಞಪೇನ್ತಿ। ಕೇಣಿಯೋ ಪನ ಜಟಿಲೋ ಸಾಮಂಯೇವ ಮಣ್ಡಲಮಾಲಂ ಪಟಿಯಾದೇತಿ।>
    text <೩೯೭>, <ತೇನ ಖೋ ಪನ ಸಮಯೇನ ಸೇಲೋ ಬ್ರಾಹ್ಮಣೋ ಆಪಣೇ ಪಟಿವಸತಿ ತಿಣ್ಣಂ ವೇದಾನಂ ಪಾರಗೂ ಸನಿಘಣ್ಡುಕೇಟುಭಾನಂ ಸಾಕ್ಖರಪ್ಪಭೇದಾನಂ ಇತಿಹಾಸಪಞ್ಚಮಾನಂ। ಪದಕೋ। ವೇಯ್ಯಾಕರಣೋ। ಲೋಕಾಯತಮಹಾಪುರಿಸಲಕ್ಖಣೇಸು ಅನವಯೋ। ತೀಣಿ ಚ ಮಾಣವಕಸತಾನಿ ಮನ್ತೇ ವಾಚೇತಿ। ತೇನ ಖೋ ಪನ ಸಮಯೇನ ಕೇಣಿಯೋ ಜಟಿಲೋ ಸೇಲೇ ಬ್ರಾಹ್ಮಣೇ ಅಭಿಪ್ಪಸನ್ನೋ ಹೋತಿ। ಅಥ ಖೋ ಸೇಲೋ ಬ್ರಾಹ್ಮಣೋ ತೀಹಿ ಮಾಣವಕಸತೇಹಿ ಪರಿವುತೋ ಜಙ್ಘಾವಿಹಾರಂ ಅನುಚಙ್ಕಮಮಾನೋ ಅನುವಿಚರಮಾನೋ ಯೇನ ಕೇಣಿಯಸ್ಸ ಜಟಿಲಸ್ಸ ಅಸ್ಸಮೋ ತೇನುಪಸಙ್ಕಮಿ। ಅದ್ದಸಾ ಖೋ ಸೇಲೋ ಬ್ರಾಹ್ಮಣೋ ಕೇಣಿಯಸ್ಸ ಜಟಿಲಸ್ಸ ಅಸ್ಸಮೇ ಅಪ್ಪೇಕಚ್ಚೇ ಉದ್ಧನಾನಿ ಖಣನ್ತೇ। ಅಪ್ಪೇಕಚ್ಚೇ ಕಟ್ಠಾನಿ ಫಾಲೇನ್ತೇ। ಅಪ್ಪೇಕಚ್ಚೇ ಭಾಜನಾನಿ ಧೋವನ್ತೇ। ಅಪ್ಪೇಕಚ್ಚೇ ಉದಕಮಣಿಕಂ ಪತಿಟ್ಠಾಪೇನ್ತೇ। ಅಪ್ಪೇಕಚ್ಚೇ ಆಸನಾನಿ ಪಞ್ಞಪೇನ್ತೇ। ಕೇಣಿಯಂ ಪನ ಜಟಿಲಂ ಸಾಮಂಯೇವ ಮಣ್ಡಲಮಾಲಂ ಪಟಿಯಾದೇನ್ತಂ। ದಿಸ್ವಾನ ಕೇಣಿಯಂ ಜಟಿಲಂ ಏತದವೋಚ ಕಿಂ ನು ಭೋತೋ ಕೇಣಿಯಸ್ಸ ಆವಾಹೋ ವಾ ಭವಿಸ್ಸತಿ ವಿವಾಹೋ ವಾ ಭವಿಸ್ಸತಿ ಮಹಾಯಞ್ಞೋ ವಾ ಪಚ್ಚುಪಟ್ಠಿತೋ। ರಾಜಾ ವಾ ಮಾಗಧೋ ಸೇನಿಯೋ ಬಿಮ್ಬಿಸಾರೋ ನಿಮನ್ತಿತೋ ಸ್ವಾತನಾಯ ಸದ್ಧಿಂ ಬಲಕಾಯೇನಾತಿ॥ ನ ಮೇ। ಭೋ ಸೇಲ। ಆವಾಹೋ ಭವಿಸ್ಸತಿ ನಪಿ ವಿವಾಹೋ ಭವಿಸ್ಸತಿ ನಪಿ ರಾಜಾ ಮಾಗಧೋ ಸೇನಿಯೋ ಬಿಮ್ಬಿಸಾರೋ ನಿಮನ್ತಿತೋ ಸ್ವಾತನಾಯ ಸದ್ಧಿಂ ಬಲಕಾಯೇನ। ಅಪಿ ಚ ಖೋ ಮೇ ಮಹಾಯಞ್ಞೋ ಪಚ್ಚುಪಟ್ಠಿತೋ। ಅತ್ಥಿ। ಭೋ। ಸಮಣೋ ಗೋತಮೋ ಸಕ್ಯಪುತ್ತೋ ಸಕ್ಯಕುಲಾ ಪಬ್ಬಜಿತೋ ಅಙ್ಗುತ್ತರಾಪೇಸು ಚಾರಿಕಂ ಚರಮಾನೋ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಅಡ್ಢತೇಳಸೇಹಿ ಭಿಕ್ಖುಸತೇಹಿ ಆಪಣಂ ಅನುಪ್ಪತ್ತೋ। ತಂ ಖೋ ಪನ ಭವನ್ತಂ ಗೋತಮಂ ಏವಂ ಕಲ್ಯಾಣೋ ಕಿತ್ತಿಸದ್ದೋ ಅಬ್ಭುಗ್ಗತೋ ಇತಿಪಿ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ವಿಜ್ಜಾಚರಣಸಮ್ಪನ್ನೋ ಸುಗತೋ ಲೋಕವಿದೂ ಅನುತ್ತರೋ ಪುರಿಸದಮ್ಮಸಾರಥಿ ಸತ್ಥಾ ದೇವಮನುಸ್ಸಾನಂ ಬುದ್ಧೋ ಭಗವಾತಿ। ಸೋ ಮೇ ನಿಮನ್ತಿತೋ ಸ್ವಾತನಾಯ ಭತ್ತಂ ಸದ್ಧಿಂ ಭಿಕ್ಖುಸಙ್ಘೇನಾತಿ।>
    text <ಬುದ್ಧೋತಿ ಭೋ ಕೇಣಿಯ। ವದೇಸಿ॥>
    text <ಬುದ್ಧೋತಿ ಭೋ ಸೇಲ। ವದಾಮಿ।>
    text <ಬುದ್ಧೋತಿ ಭೋ ಕೇಣಿಯ। ವದೇಸಿ॥>
    text <ಬುದ್ಧೋತಿ ಭೋ ಸೇಲ। ವದಾಮೀತಿ।>
    text <೩೯೮>, <ಅಥ ಖೋ ಸೇಲಸ್ಸ ಬ್ರಾಹ್ಮಣಸ್ಸ ಏತದಹೋಸಿ ಘೋಸೋಪಿ ಖೋ ಏಸೋ ದುಲ್ಲಭೋ ಲೋಕಸ್ಮಿಂ ಯದಿದಂ ಬುದ್ಧೋತಿ। ಆಗತಾನಿ ಖೋ ಪನಮ್ಹಾಕಂ ಮನ್ತೇಸು ದ್ವತ್ತಿಂಸಮಹಾಪುರಿಸಲಕ್ಖಣಾನಿ। ಯೇಹಿ ಸಮನ್ನಾಗತಸ್ಸ ಮಹಾಪುರಿಸಸ್ಸ ದ್ವೇಯೇವ ಗತಿಯೋ ಭವನ್ತಿ ಅನಞ್ಞಾ। ಸಚೇ ಅಗಾರಂ ಅಜ್ಝಾವಸತಿ। ರಾಜಾ ಹೋತಿ ಚಕ್ಕವತ್ತೀ ಧಮ್ಮಿಕೋ ಧಮ್ಮರಾಜಾ ಚಾತುರನ್ತೋ ವಿಜಿತಾವೀ ಜನಪದತ್ಥಾವರಿಯಪ್ಪತ್ತೋ ಸತ್ತರತನಸಮನ್ನಾಗತೋ। ತಸ್ಸಿಮಾನಿ ಸತ್ತ ರತನಾನಿ ಭವನ್ತಿ। ಸೇಯ್ಯಥಿದಂ ಚಕ್ಕರತನಂ। ಹತ್ಥಿರತನಂ। ಅಸ್ಸರತನಂ। ಮಣಿರತನಂ। ಇತ್ಥಿರತನಂ। ಗಹಪತಿರತನಂ। ಪರಿಣಾಯಕರತನಮೇವ ಸತ್ತಮಂ। ಪರೋಸಹಸ್ಸಂ ಖೋ ಪನಸ್ಸ ಪುತ್ತಾ ಭವನ್ತಿ ಸೂರಾ ವೀರಙ್ಗರೂಪಾ ಪರಸೇನಪ್ಪಮದ್ದನಾ। ಸೋ ಇಮಂ ಪಥವಿಂ ಸಾಗರಪರಿಯನ್ತಂ ಅದಣ್ಡೇನ ಅಸತ್ಥೇನ ಧಮ್ಮೇನ ಅಭಿವಿಜಿಯ ಅಜ್ಝಾವಸತಿ। ಸಚೇ ಪನ ಅಗಾರಸ್ಮಾ ಅನಗಾರಿಯಂ ಪಬ್ಬಜತಿ। ಅರಹಂ ಹೋತಿ ಸಮ್ಮಾಸಮ್ಬುದ್ಧೋ ಲೋಕೇ ವಿವಟ್ಟಚ್ಛದೋ।>
    text <ಕಹಂ ಪನ। ಭೋ ಕೇಣಿಯ। ಏತರಹಿ ಸೋ ಭವಂ ಗೋತಮೋ ವಿಹರತಿ ಅರಹಂ ಸಮ್ಮಾಸಮ್ಬುದ್ಧೋತಿ॥ ಏವಂ ವುತ್ತೇ। ಕೇಣಿಯೋ ಜಟಿಲೋ ದಕ್ಖಿಣಂ ಬಾಹುಂ ಪಗ್ಗಹೇತ್ವಾ ಸೇಲಂ ಬ್ರಾಹ್ಮಣಂ ಏತದವೋಚ ಯೇನೇಸಾ। ಭೋ ಸೇಲ। ನೀಲವನರಾಜೀತಿ। ಅಥ ಖೋ ಸೇಲೋ ಬ್ರಾಹ್ಮಣೋ ತೀಹಿ ಮಾಣವಕಸತೇಹಿ ಸದ್ಧಿಂ ಯೇನ ಭಗವಾ ತೇನುಪಸಙ್ಕಮಿ। ಅಥ ಖೋ ಸೇಲೋ ಬ್ರಾಹ್ಮಣೋ ತೇ ಮಾಣವಕೇ ಆಮನ್ತೇಸಿ ಅಪ್ಪಸದ್ದಾ ಭೋನ್ತೋ ಆಗಚ್ಛನ್ತು ಪದೇ ಪದಂ ನಿಕ್ಖಿಪನ್ತಾ। ದುರಾಸದಾ ಹಿ ತೇ ಭಗವನ್ತೋ ಸೀಹಾವ ಏಕಚರಾ। ಯದಾ ಚಾಹಂ। ಭೋ। ಸಮಣೇನ ಗೋತಮೇನ ಸದ್ಧಿಂ ಮನ್ತೇಯ್ಯಂ। ಮಾ ಮೇ ಭೋನ್ತೋ ಅನ್ತರನ್ತರಾ ಕಥಂ ಓಪಾತೇಥ। ಕಥಾಪರಿಯೋಸಾನಂ ಮೇ ಭವನ್ತೋ ಆಗಮೇನ್ತೂತಿ। ಅಥ ಖೋ ಸೇಲೋ ಬ್ರಾಹ್ಮಣೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವತಾ ಸದ್ಧಿಂ ಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಸೇಲೋ ಬ್ರಾಹ್ಮಣೋ ಭಗವತೋ ಕಾಯೇ ದ್ವತ್ತಿಂಸಮಹಾಪುರಿಸಲಕ್ಖಣಾನಿ ಸಮನ್ನೇಸಿ।>
    text <ಅದ್ದಸಾ ಖೋ ಸೇಲೋ ಬ್ರಾಹ್ಮಣೋ ಭಗವತೋ ಕಾಯೇ ದ್ವತ್ತಿಂಸಮಹಾಪುರಿಸಲಕ್ಖಣಾನಿ। ಯೇಭುಯ್ಯೇನ ಠಪೇತ್ವಾ ದ್ವೇ। ದ್ವೀಸು ಮಹಾಪುರಿಸಲಕ್ಖಣೇಸು ಕಙ್ಖತಿ ವಿಚಿಕಿಚ್ಛತಿ ನಾಧಿಮುಚ್ಚತಿ ನ ಸಮ್ಪಸೀದತಿ ಕೋಸೋಹಿತೇ ಚ ವತ್ಥಗುಯ್ಹೇ। ಪಹೂತಜಿವ್ಹತಾಯ ಚ। ಅಥ ಖೋ ಭಗವತೋ ಏತದಹೋಸಿ ಪಸ್ಸತಿ ಖೋ ಮೇ ಅಯಂ ಸೇಲೋ ಬ್ರಾಹ್ಮಣೋ ದ್ವತ್ತಿಂಸಮಹಾಪುರಿಸಲಕ್ಖಣಾನಿ। ಯೇಭುಯ್ಯೇನ ಠಪೇತ್ವಾ ದ್ವೇ। ದ್ವೀಸು ಮಹಾಪುರಿಸಲಕ್ಖಣೇಸು ಕಙ್ಖತಿ ವಿಚಿಕಿಚ್ಛತಿ ನಾಧಿಮುಚ್ಚತಿ ನ ಸಮ್ಪಸೀದತಿ ಕೋಸೋಹಿತೇ ಚ ವತ್ಥಗುಯ್ಹೇ। ಪಹೂತಜಿವ್ಹತಾಯ ಚಾತಿ। ಅಥ ಖೋ ಭಗವಾ ತಥಾರೂಪಂ ಇದ್ಧಾಭಿಸಙ್ಖಾರಂ ಅಭಿಸಙ್ಖಾಸಿ। ಯಥಾ ಅದ್ದಸ ಸೇಲೋ ಬ್ರಾಹ್ಮಣೋ ಭಗವತೋ ಕೋಸೋಹಿತಂ ವತ್ಥಗುಯ್ಹಂ। ಅಥ ಖೋ ಭಗವಾ ಜಿವ್ಹಂ ನಿನ್ನಾಮೇತ್ವಾ ಉಭೋಪಿ ಕಣ್ಣಸೋತಾನಿ ಅನುಮಸಿ ಪಟಿಮಸಿ। ಉಭೋಪಿ ನಾಸಿಕಸೋತಾನಿ ಅನುಮಸಿ ಪಟಿಮಸಿ। ಕೇವಲಮ್ಪಿ ನಲಾಟಮಣ್ಡಲಂ ಜಿವ್ಹಾಯ ಛಾದೇಸಿ। ಅಥ ಖೋ ಸೇಲಸ್ಸ ಬ್ರಾಹ್ಮಣಸ್ಸ ಏತದಹೋಸಿ ಸಮನ್ನಾಗತೋ ಖೋ ಸಮಣೋ ಗೋತಮೋ ದ್ವತ್ತಿಂಸಮಹಾಪುರಿಸಲಕ್ಖಣೇಹಿ ಪರಿಪುಣ್ಣೇಹಿ। ನೋ ಅಪರಿಪುಣ್ಣೇಹಿ। ನೋ ಚ ಖೋ ನಂ ಜಾನಾಮಿ ಬುದ್ಧೋ ವಾ ನೋ ವಾ। ಸುತಂ ಖೋ ಪನ ಮೇತಂ ಬ್ರಾಹ್ಮಣಾನಂ ವುದ್ಧಾನಂ ಮಹಲ್ಲಕಾನಂ ಆಚರಿಯಪಾಚರಿಯಾನಂ ಭಾಸಮಾನಾನಂ ಯೇ ತೇ ಭವನ್ತಿ ಅರಹನ್ತೋ ಸಮ್ಮಾಸಮ್ಬುದ್ಧಾ ತೇ ಸಕೇ ವಣ್ಣೇ ಭಞ್ಞಮಾನೇ ಅತ್ತಾನಂ ಪಾತುಕರೋನ್ತೀತಿ। ಯಂನೂನಾಹಂ ಸಮಣಂ ಗೋತಮಂ ಸಮ್ಮುಖಾ ಸಾರುಪ್ಪಾಹಿ ಗಾಥಾಹಿ ಅಭಿತ್ಥವೇಯ್ಯನ್ತಿ।>
    text <೩೯೯>, <ಅಥ ಖೋ ಸೇಲೋ ಬ್ರಾಹ್ಮಣೋ ಭಗವನ್ತಂ ಸಮ್ಮುಖಾ ಸಾರುಪ್ಪಾಹಿ ಗಾಥಾಹಿ ಅಭಿತ್ಥವಿ>
    text <ಅಲತ್ಥ ಖೋ ಸೇಲೋ ಬ್ರಾಹ್ಮಣೋ ಸಪರಿಸೋ ಭಗವತೋ ಸನ್ತಿಕೇ ಪಬ್ಬಜ್ಜಂ। ಅಲತ್ಥ ಉಪಸಮ್ಪದಂ।>
    text <೪೦೦>, <ಅಥ ಖೋ ಕೇಣಿಯೋ ಜಟಿಲೋ ತಸ್ಸಾ ರತ್ತಿಯಾ ಅಚ್ಚಯೇನ ಸಕೇ ಅಸ್ಸಮೇ ಪಣೀತಂ ಖಾದನೀಯಂ ಭೋಜನೀಯಂ ಪಟಿಯಾದಾಪೇತ್ವಾ ಭಗವತೋ ಕಾಲಂ ಆರೋಚಾಪೇಸಿ ಕಾಲೋ। ಭೋ ಗೋತಮ। ನಿಟ್ಠಿತಂ ಭತ್ತನ್ತಿ। ಅಥ ಖೋ ಭಗವಾ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ಯೇನ ಕೇಣಿಯಸ್ಸ ಜಟಿಲಸ್ಸ ಅಸ್ಸಮೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಞ್ಞತ್ತೇ ಆಸನೇ ನಿಸೀದಿ ಸದ್ಧಿಂ ಭಿಕ್ಖುಸಙ್ಘೇನ। ಅಥ ಖೋ ಕೇಣಿಯೋ ಜಟಿಲೋ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಪಣೀತೇನ ಖಾದನೀಯೇನ ಭೋಜನೀಯೇನ ಸಹತ್ಥಾ ಸನ್ತಪ್ಪೇಸಿ। ಸಮ್ಪವಾರೇಸಿ। ಅಥ ಖೋ ಕೇಣಿಯೋ ಜಟಿಲೋ ಭಗವನ್ತಂ ಭುತ್ತಾವಿಂ ಓನೀತಪತ್ತಪಾಣಿಂ ಅಞ್ಞತರಂ ನೀಚಂ ಆಸನಂ ಗಹೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಂ ಖೋ ಕೇಣಿಯಂ ಜಟಿಲಂ ಭಗವಾ ಇಮಾಹಿ ಗಾಥಾಹಿ ಅನುಮೋದಿ>
    text <ಅಥ ಖೋ ಭಗವಾ ಕೇಣಿಯಂ ಜಟಿಲಂ ಇಮಾಹಿ ಗಾಥಾಹಿ ಅನುಮೋದಿತ್ವಾ ಉಟ್ಠಾಯಾಸನಾ ಪಕ್ಕಾಮಿ।>
    text <ಅಥ ಖೋ ಆಯಸ್ಮಾ ಸೇಲೋ ಸಪರಿಸೋ ಏಕೋ ವೂಪಕಟ್ಠೋ ಅಪ್ಪಮತ್ತೋ ಆತಾಪೀ ಪಹಿತತ್ತೋ ವಿಹರನ್ತೋ ನಚಿರಸ್ಸೇವ ಯಸ್ಸತ್ಥಾಯ ಕುಲಪುತ್ತಾ ಸಮ್ಮದೇವ ಅಗಾರಸ್ಮಾ ಅನಗಾರಿಯಂ ಪಬ್ಬಜನ್ತಿ ತದನುತ್ತರಂ ಬ್ರಹ್ಮಚರಿಯಪರಿಯೋಸಾನಂ ದಿಟ್ಠೇವ ಧಮ್ಮೇ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹಾಸಿ। ಖೀಣಾ ಜಾತಿ। ವುಸಿತಂ ಬ್ರಹ್ಮಚರಿಯಂ। ಕತಂ ಕರಣೀಯಂ। ನಾಪರಂ ಇತ್ಥತ್ತಾಯಾತಿ ಅಬ್ಭಞ್ಞಾಸಿ। ಅಞ್ಞತರೋ ಖೋ ಪನಾಯಸ್ಮಾ ಸೇಲೋ ಸಪರಿಸೋ ಅರಹತಂ ಅಹೋಸಿ। ಅಥ ಖೋ ಆಯಸ್ಮಾ ಸೇಲೋ ಸಪರಿಸೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಏಕಂಸಂ ಚೀವರಂ ಕತ್ವಾ ಯೇನ ಭಗವಾ ತೇನಞ್ಜಲಿಂ ಪಣಾಮೇತ್ವಾ ಭಗವನ್ತಂ ಗಾಥಾಹಿ ಅಜ್ಝಭಾಸಿ>
    stand <ಸೇಲಸುತ್ತಂ ನಿಟ್ಠಿತಂ ದುತಿಯಂ।>
  text <೩॥ ಅಸ್ಸಲಾಯನಸುತ್ತಂ>
    text <೪೦೧>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ಸಾವತ್ಥಿಯಂ ವಿಹರತಿ ಜೇತವನೇ ಅನಾಥಪಿಣ್ಡಿಕಸ್ಸ ಆರಾಮೇ। ತೇನ ಖೋ ಪನ ಸಮಯೇನ ನಾನಾವೇರಜ್ಜಕಾನಂ ಬ್ರಾಹ್ಮಣಾನಂ ಪಞ್ಚಮತ್ತಾನಿ ಬ್ರಾಹ್ಮಣಸತಾನಿ ಸಾವತ್ಥಿಯಂ ಪಟಿವಸನ್ತಿ ಕೇನಚಿದೇವ ಕರಣೀಯೇನ। ಅಥ ಖೋ ತೇಸಂ ಬ್ರಾಹ್ಮಣಾನಂ ಏತದಹೋಸಿ ಅಯಂ ಖೋ ಸಮಣೋ ಗೋತಮೋ ಚಾತುವಣ್ಣಿಂ ಸುದ್ಧಿಂ ಪಞ್ಞಪೇತಿ। ಕೋ ನು ಖೋ ಪಹೋತಿ ಸಮಣೇನ ಗೋತಮೇನ ಸದ್ಧಿಂ ಅಸ್ಮಿಂ ವಚನೇ ಪಟಿಮನ್ತೇತುನ್ತಿ॥ ತೇನ ಖೋ ಪನ ಸಮಯೇನ ಅಸ್ಸಲಾಯನೋ ನಾಮ ಮಾಣವೋ ಸಾವತ್ಥಿಯಂ ಪಟಿವಸತಿ ದಹರೋ। ವುತ್ತಸಿರೋ। ಸೋಳಸವಸ್ಸುದ್ದೇಸಿಕೋ ಜಾತಿಯಾ। ತಿಣ್ಣಂ ವೇದಾನಂ ಪಾರಗೂ ಸನಿಘಣ್ಡುಕೇಟುಭಾನಂ ಸಾಕ್ಖರಪ್ಪಭೇದಾನಂ ಇತಿಹಾಸಪಞ್ಚಮಾನಂ। ಪದಕೋ। ವೇಯ್ಯಾಕರಣೋ। ಲೋಕಾಯತಮಹಾಪುರಿಸಲಕ್ಖಣೇಸು ಅನವಯೋ। ಅಥ ಖೋ ತೇಸಂ ಬ್ರಾಹ್ಮಣಾನಂ ಏತದಹೋಸಿ ಅಯಂ ಖೋ ಅಸ್ಸಲಾಯನೋ ಮಾಣವೋ ಸಾವತ್ಥಿಯಂ ಪಟಿವಸತಿ ದಹರೋ। ವುತ್ತಸಿರೋ। ಸೋಳಸವಸ್ಸುದ್ದೇಸಿಕೋ ಜಾತಿಯಾ। ತಿಣ್ಣಂ ವೇದಾನಂ ಪಾರಗೂ…ಪೇ॰… ಅನವಯೋ। ಸೋ ಖೋ ಪಹೋತಿ ಸಮಣೇನ ಗೋತಮೇನ ಸದ್ಧಿಂ ಅಸ್ಮಿಂ ವಚನೇ ಪಟಿಮನ್ತೇತುನ್ತಿ।>
    text <ಅಥ ಖೋ ತೇ ಬ್ರಾಹ್ಮಣಾ ಯೇನ ಅಸ್ಸಲಾಯನೋ ಮಾಣವೋ ತೇನುಪಙ್ಕಮಿಂಸು। ಉಪಸಙ್ಕಮಿತ್ವಾ ಅಸ್ಸಲಾಯನಂ ಮಾಣವಂ ಏತದವೋಚುಂ ಅಯಂ। ಭೋ ಅಸ್ಸಲಾಯನ। ಸಮಣೋ ಗೋತಮೋ ಚಾತುವಣ್ಣಿಂ ಸುದ್ಧಿಂ ಪಞ್ಞಪೇತಿ। ಏತು ಭವಂ ಅಸ್ಸಲಾಯನೋ ಸಮಣೇನ ಗೋತಮೇನ ಸದ್ಧಿಂ ಅಸ್ಮಿಂ ವಚನೇ ಪಟಿಮನ್ತೇತೂತಿ।>
    text <ಏವಂ ವುತ್ತೇ। ಅಸ್ಸಲಾಯನೋ ಮಾಣವೋ ತೇ ಬ್ರಾಹ್ಮಣೇ ಏತದವೋಚ ಸಮಣೋ ಖಲು। ಭೋ। ಗೋತಮೋ ಧಮ್ಮವಾದೀ। ಧಮ್ಮವಾದಿನೋ ಚ ಪನ ದುಪ್ಪಟಿಮನ್ತಿಯಾ ಭವನ್ತಿ। ನಾಹಂ ಸಕ್ಕೋಮಿ ಸಮಣೇನ ಗೋತಮೇನ ಸದ್ಧಿಂ ಅಸ್ಮಿಂ ವಚನೇ ಪಟಿಮನ್ತೇತುನ್ತಿ। ದುತಿಯಮ್ಪಿ ಖೋ ತೇ ಬ್ರಾಹ್ಮಣಾ ಅಸ್ಸಲಾಯನಂ ಮಾಣವಂ ಏತದವೋಚುಂ ಅಯಂ। ಭೋ ಅಸ್ಸಲಾಯನ। ಸಮಣೋ ಗೋತಮೋ ಚಾತುವಣ್ಣಿಂ ಸುದ್ಧಿಂ ಪಞ್ಞಪೇತಿ। ಏತು ಭವಂ ಅಸ್ಸಲಾಯನೋ ಸಮಣೇನ ಗೋತಮೇನ ಸದ್ಧಿಂ ಅಸ್ಮಿಂ ವಚನೇ ಪಟಿಮನ್ತೇತು। ಚರಿತಂ ಖೋ ಪನ ಭೋತಾ ಅಸ್ಸಲಾಯನೇನ ಪರಿಬ್ಬಾಜಕನ್ತಿ। ದುತಿಯಮ್ಪಿ ಖೋ ಅಸ್ಸಲಾಯನೋ ಮಾಣವೋ ತೇ ಬ್ರಾಹ್ಮಣೇ ಏತದವೋಚ ಸಮಣೋ ಖಲು। ಭೋ। ಗೋತಮೋ ಧಮ್ಮವಾದೀ। ಧಮ್ಮವಾದಿನೋ ಚ ಪನ ದುಪ್ಪಟಿಮನ್ತಿಯಾ ಭವನ್ತಿ। ನಾಹಂ ಸಕ್ಕೋಮಿ ಸಮಣೇನ ಗೋತಮೇನ ಸದ್ಧಿಂ ಅಸ್ಮಿಂ ವಚನೇ ಪಟಿಮನ್ತೇತುನ್ತಿ। ತತಿಯಮ್ಪಿ ಖೋ ತೇ ಬ್ರಾಹ್ಮಣಾ ಅಸ್ಸಲಾಯನಂ ಮಾಣವಂ ಏತದವೋಚುಂ ಅಯಂ। ಭೋ ಅಸ್ಸಲಾಯನ। ಸಮಣೋ ಗೋತಮೋ ಚಾತುವಣ್ಣಿಂ ಸುದ್ಧಿಂ ಪಞ್ಞಪೇತಿ। ಏತು ಭವಂ ಅಸ್ಸಲಾಯನೋ ಸಮಣೇನ ಗೋತಮೇನ ಸದ್ಧಿಂ ಅಸ್ಮಿಂ ವಚನೇ ಪಟಿಮನ್ತೇತು। ಚರಿತಂ ಖೋ ಪನ ಭೋತಾ ಅಸ್ಸಲಾಯನೇನ ಪರಿಬ್ಬಾಜಕಂ। ಮಾ ಭವಂ ಅಸ್ಸಲಾಯನೋ ಅಯುದ್ಧಪರಾಜಿತಂ ಪರಾಜಯೀತಿ।>
    text <ಏವಂ ವುತ್ತೇ। ಅಸ್ಸಲಾಯನೋ ಮಾಣವೋ ತೇ ಬ್ರಾಹ್ಮಣೇ ಏತದವೋಚ ಅದ್ಧಾ ಖೋ ಅಹಂ ಭವನ್ತೋ ನ ಲಭಾಮಿ। ಸಮಣೋ ಖಲು। ಭೋ। ಗೋತಮೋ ಧಮ್ಮವಾದೀ। ಧಮ್ಮವಾದಿನೋ ಚ ಪನ ದುಪ್ಪಟಿಮನ್ತಿಯಾ ಭವನ್ತಿ। ನಾಹಂ ಸಕ್ಕೋಮಿ ಸಮಣೇನ ಗೋತಮೇನ ಸದ್ಧಿಂ ಅಸ್ಮಿಂ ವಚನೇ ಪಟಿಮನ್ತೇತುನ್ತಿ। ಅಪಿ ಚಾಹಂ ಭವನ್ತಾನಂ ವಚನೇನ ಗಮಿಸ್ಸಾಮೀತಿ।>
    text <೪೦೨>, <ಅಥ ಖೋ ಅಸ್ಸಲಾಯನೋ ಮಾಣವೋ ಮಹತಾ ಬ್ರಾಹ್ಮಣಗಣೇನ ಸದ್ಧಿಂ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವತಾ ಸದ್ಧಿಂ ಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಅಸ್ಸಲಾಯನೋ ಮಾಣವೋ ಭಗವನ್ತಂ ಏತದವೋಚ ಬ್ರಾಹ್ಮಣಾ। ಭೋ ಗೋತಮ। ಏವಮಾಹಂಸು ಬ್ರಾಹ್ಮಣೋವ ಸೇಟ್ಠೋ ವಣ್ಣೋ। ಹೀನೋ ಅಞ್ಞೋ ವಣ್ಣೋ। ಬ್ರಾಹ್ಮಣೋವ ಸುಕ್ಕೋ ವಣ್ಣೋ। ಕಣ್ಹೋ ಅಞ್ಞೋ ವಣ್ಣೋ। ಬ್ರಾಹ್ಮಣೋವ ಸುಜ್ಝನ್ತಿ। ನೋ ಅಬ್ರಾಹ್ಮಣಾ। ಬ್ರಾಹ್ಮಣಾವ ಬ್ರಹ್ಮುನೋ ಪುತ್ತಾ ಓರಸಾ ಮುಖತೋ ಜಾತಾ ಬ್ರಹ್ಮಜಾ ಬ್ರಹ್ಮನಿಮ್ಮಿತಾ ಬ್ರಹ್ಮದಾಯಾದಾತಿ। ಇಧ ಭವಂ ಗೋತಮೋ ಕಿಮಾಹಾತಿ॥ ದಿಸ್ಸನ್ತಿ ಖೋ ಪನ। ಅಸ್ಸಲಾಯನ। ಬ್ರಾಹ್ಮಣಾನಂ ಬ್ರಾಹ್ಮಣಿಯೋ ಉತುನಿಯೋಪಿ ಗಬ್ಭಿನಿಯೋಪಿ ವಿಜಾಯಮಾನಾಪಿ ಪಾಯಮಾನಾಪಿ। ತೇ ಚ ಬ್ರಾಹ್ಮಣಿಯೋನಿಜಾವ ಸಮಾನಾ ಏವಮಾಹಂಸು ಬ್ರಾಹ್ಮಣೋವ ಸೇಟ್ಠೋ ವಣ್ಣೋ। ಹೀನೋ ಅಞ್ಞೋ ವಣ್ಣೋ। ಬ್ರಾಹ್ಮಣೋವ ಸುಕ್ಕೋ ವಣ್ಣೋ। ಕಣ್ಹೋ ಅಞ್ಞೋ ವಣ್ಣೋ। ಬ್ರಾಹ್ಮಣಾವ ಸುಜ್ಝನ್ತಿ। ನೋ ಅಬ್ರಾಹ್ಮಣಾ। ಬ್ರಾಹ್ಮಣಾವ ಬ್ರಹ್ಮುನೋ ಪುತ್ತಾ ಓರಸಾ ಮುಖತೋ ಜಾತಾ ಬ್ರಹ್ಮಜಾ ಬ್ರಹ್ಮನಿಮ್ಮಿತಾ ಬ್ರಹ್ಮದಾಯಾದಾತಿ। ಕಿಞ್ಚಾಪಿ ಭವಂ ಗೋತಮೋ ಏವಮಾಹ। ಅಥ ಖ್ವೇತ್ಥ ಬ್ರಾಹ್ಮಣಾ ಏವಮೇತಂ ಮಞ್ಞನ್ತಿ ಬ್ರಾಹ್ಮಣೋವ ಸೇಟ್ಠೋ ವಣ್ಣೋ। ಹೀನೋ ಅಞ್ಞೋ ವಣ್ಣೋ…ಪೇ॰… ಬ್ರಹ್ಮದಾಯಾದಾತಿ।>
    text <೪೦೩>, <ತಂ ಕಿಂ ಮಞ್ಞಸಿ। ಅಸ್ಸಲಾಯನ। ಸುತಂ ತೇ ಯೋನಕಮ್ಬೋಜೇಸು ಅಞ್ಞೇಸು ಚ ಪಚ್ಚನ್ತಿಮೇಸು ಜನಪದೇಸು ದ್ವೇವ ವಣ್ಣಾ ಅಯ್ಯೋ ಚೇವ ದಾಸೋ ಚ। ಅಯ್ಯೋ ಹುತ್ವಾ ದಾಸೋ ಹೋತಿ। ದಾಸೋ ಹುತ್ವಾ ಅಯ್ಯೋ ಹೋತೀತಿ॥ ಏವಂ। ಭೋ। ಸುತಂ ತಂ ಮೇ ಯೋನಕಮ್ಬೋಜೇಸು ಅಞ್ಞೇಸು ಚ ಪಚ್ಚನ್ತಿಮೇಸು ಜನಪದೇಸು ದ್ವೇವ ವಣ್ಣಾ ಅಯ್ಯೋ ಚೇವ ದಾಸೋ ಚ। ಅಯ್ಯೋ ಹುತ್ವಾ ದಾಸೋ ಹೋತಿ। ದಾಸೋ ಹುತ್ವಾ ಅಯ್ಯೋ ಹೋತೀತಿ। ಏತ್ಥ। ಅಸ್ಸಲಾಯನ। ಬ್ರಾಹ್ಮಣಾನಂ ಕಿಂ ಬಲಂ। ಕೋ ಅಸ್ಸಾಸೋ ಯದೇತ್ಥ ಬ್ರಾಹ್ಮಣಾ ಏವಮಾಹಂಸು ಬ್ರಾಹ್ಮಣೋವ ಸೇಟ್ಠೋ ವಣ್ಣೋ। ಹೀನೋ ಅಞ್ಞೋ ವಣ್ಣೋ…ಪೇ॰… ಬ್ರಹ್ಮದಾಯಾದಾತಿ॥ ಕಿಞ್ಚಾಪಿ ಭವಂ ಗೋತಮೋ ಏವಮಾಹ। ಅಥ ಖ್ವೇತ್ಥ ಬ್ರಾಹ್ಮಣಾ ಏವಮೇತಂ ಮಞ್ಞನ್ತಿ ಬ್ರಾಹ್ಮಣೋವ ಸೇಟ್ಠೋ ವಣ್ಣೋ। ಹೀನೋ ಅಞ್ಞೋ ವಣ್ಣೋ…ಪೇ॰… ಬ್ರಹ್ಮದಾಯಾದಾತಿ।>
    text <೪೦೪>, <ತಂ ಕಿಂ ಮಞ್ಞಸಿ। ಅಸ್ಸಲಾಯನ। ಖತ್ತಿಯೋವ ನು ಖೋ ಪಾಣಾತಿಪಾತೀ ಅದಿನ್ನಾದಾಯೀ ಕಾಮೇಸುಮಿಚ್ಛಾಚಾರೀ ಮುಸಾವಾದೀ ಪಿಸುಣವಾಚೋ ಫರುಸವಾಚೋ ಸಮ್ಫಪ್ಪಲಾಪೀ ಅಭಿಜ್ಝಾಲು ಬ್ಯಾಪನ್ನಚಿತ್ತೋ ಮಿಚ್ಛಾದಿಟ್ಠಿ ಕಾಯಸ್ಸ ಭೇದಾ ಪರಂ ಮರಣಾ ಅಪಾಯಂ ದುಗ್ಗತಿಂ ವಿನಿಪಾತಂ ನಿರಯಂ ಉಪಪಜ್ಜೇಯ್ಯ। ನೋ ಬ್ರಾಹ್ಮಣೋ॥ ವೇಸ್ಸೋವ ನು ಖೋ…ಪೇ॰… ಸುದ್ದೋವ ನು ಖೋ ಪಾಣಾತಿಪಾತೀ ಅದಿನ್ನಾದಾಯೀ ಕಾಮೇಸುಮಿಚ್ಛಾಚಾರೀ ಮುಸಾವಾದೀ ಪಿಸುಣವಾಚೋ ಫರುಸವಾಚೋ ಸಮ್ಫಪ್ಪಲಾಪೀ ಅಭಿಜ್ಝಾಲು ಬ್ಯಾಪನ್ನಚಿತ್ತೋ ಮಿಚ್ಛಾದಿಟ್ಠಿ ಕಾಯಸ್ಸ ಭೇದಾ ಪರಂ ಮರಣಾ ಅಪಾಯಂ ದುಗ್ಗತಿಂ ವಿನಿಪಾತಂ ನಿರಯಂ ಉಪಪಜ್ಜೇಯ್ಯ। ನೋ ಬ್ರಾಹ್ಮಣೋತಿ॥ ನೋ ಹಿದಂ। ಭೋ ಗೋತಮ। ಖತ್ತಿಯೋಪಿ ಹಿ। ಭೋ ಗೋತಮ। ಪಾಣಾತಿಪಾತೀ ಅದಿನ್ನಾದಾಯೀ ಕಾಮೇಸುಮಿಚ್ಛಾಚಾರೀ ಮುಸಾವಾದೀ ಪಿಸುಣವಾಚೋ ಫರುಸವಾಚೋ ಸಮ್ಫಪ್ಪಲಾಪೀ ಅಭಿಜ್ಝಾಲು ಬ್ಯಾಪನ್ನಚಿತ್ತೋ ಮಿಚ್ಛಾದಿಟ್ಠಿ ಕಾಯಸ್ಸ ಭೇದಾ ಪರಂ ಮರಣಾ ಅಪಾಯಂ ದುಗ್ಗತಿಂ ವಿನಿಪಾತಂ ನಿರಯಂ ಉಪಪಜ್ಜೇಯ್ಯ। ಬ್ರಾಹ್ಮಣೋಪಿ ಹಿ। ಭೋ ಗೋತಮ…ಪೇ॰… ವೇಸ್ಸೋಪಿ ಹಿ। ಭೋ ಗೋತಮ…ಪೇ॰… ಸುದ್ದೋಪಿ ಹಿ। ಭೋ ಗೋತಮ…ಪೇ॰… ಸಬ್ಬೇಪಿ ಹಿ। ಭೋ ಗೋತಮ। ಚತ್ತಾರೋ ವಣ್ಣಾ ಪಾಣಾತಿಪಾತಿನೋ ಅದಿನ್ನಾದಾಯಿನೋ ಕಾಮೇಸುಮಿಚ್ಛಾಚಾರಿನೋ ಮುಸಾವಾದಿನೋ ಪಿಸುಣವಾಚಾ ಫರುಸವಾಚಾ ಸಮ್ಫಪ್ಪಲಾಪಿನೋ ಅಭಿಜ್ಝಾಲೂ ಬ್ಯಾಪನ್ನಚಿತ್ತಾ ಮಿಚ್ಛಾದಿಟ್ಠೀ ಕಾಯಸ್ಸ ಭೇದಾ ಪರಂ ಮರಣಾ ಅಪಾಯಂ ದುಗ್ಗತಿಂ ವಿನಿಪಾತಂ ನಿರಯಂ ಉಪಪಜ್ಜೇಯ್ಯುನ್ತಿ। ಏತ್ಥ। ಅಸ್ಸಲಾಯನ। ಬ್ರಾಹ್ಮಣಾನಂ ಕಿಂ ಬಲಂ। ಕೋ ಅಸ್ಸಾಸೋ ಯದೇತ್ಥ ಬ್ರಾಹ್ಮಣಾ ಏವಮಾಹಂಸು ಬ್ರಾಹ್ಮಣೋವ ಸೇಟ್ಠೋ ವಣ್ಣೋ। ಹೀನೋ ಅಞ್ಞೋ ವಣ್ಣೋ…ಪೇ॰… ಬ್ರಹ್ಮದಾಯಾದಾತಿ॥ ಕಿಞ್ಚಾಪಿ ಭವಂ ಗೋತಮೋ ಏವಮಾಹ। ಅಥ ಖ್ವೇತ್ಥ ಬ್ರಾಹ್ಮಣಾ ಏವಮೇತಂ ಮಞ್ಞನ್ತಿ ಬ್ರಾಹ್ಮಣೋವ ಸೇಟ್ಠೋ ವಣ್ಣೋ। ಹೀನೋ ಅಞ್ಞೋ ವಣ್ಣೋ…ಪೇ॰… ಬ್ರಹ್ಮದಾಯಾದಾತಿ।>
    text <೪೦೫>, <ತಂ ಕಿಂ ಮಞ್ಞಸಿ। ಅಸ್ಸಲಾಯನ। ಬ್ರಾಹ್ಮಣೋವ ನು ಖೋ ಪಾಣಾತಿಪಾತಾ ಪಟಿವಿರತೋ ಅದಿನ್ನಾದಾನಾ ಪಟಿವಿರತೋ ಕಾಮೇಸುಮಿಚ್ಛಾಚಾರಾ ಪಟಿವಿರತೋ ಮುಸಾವಾದಾ ಪಟಿವಿರತೋ ಪಿಸುಣಾಯ ವಾಚಾಯ ಪಟಿವಿರತೋ ಫರುಸಾಯ ವಾಚಾಯ ಪಟಿವಿರತೋ ಸಮ್ಫಪ್ಪಲಾಪಾ ಪಟಿವಿರತೋ ಅನಭಿಜ್ಝಾಲು ಅಬ್ಯಾಪನ್ನಚಿತ್ತೋ ಸಮ್ಮಾದಿಟ್ಠಿ ಕಾಯಸ್ಸ ಭೇದಾ ಪರಂ ಮರಣಾ ಸುಗತಿಂ ಸಗ್ಗಂ ಲೋಕಂ ಉಪಪಜ್ಜೇಯ್ಯ। ನೋ ಖತ್ತಿಯೋ ನೋ ವೇಸ್ಸೋ। ನೋ ಸುದ್ದೋತಿ॥ ನೋ ಹಿದಂ। ಭೋ ಗೋತಮ॥ ಖತ್ತಿಯೋಪಿ ಹಿ। ಭೋ ಗೋತಮ। ಪಾಣಾತಿಪಾತಾ ಪಟಿವಿರತೋ ಅದಿನ್ನಾದಾನಾ ಪಟಿವಿರತೋ ಕಾಮೇಸುಮಿಚ್ಛಾಚಾರಾ ಪಟಿವಿರತೋ ಮುಸಾವಾದಾ ಪಟಿವಿರತೋ ಪಿಸುಣಾಯ ವಾಚಾಯ ಪಟಿವಿರತೋ ಫರುಸಾಯ ವಾಚಾಯ ಪಟಿವಿರತೋ ಸಮ್ಫಪ್ಪಲಾಪಾ ಪಟಿವಿರತೋ ಅನಭಿಜ್ಝಾಲು ಅಬ್ಯಾಪನ್ನಚಿತ್ತೋ ಸಮ್ಮಾದಿಟ್ಠಿ ಕಾಯಸ್ಸ ಭೇದಾ ಪರಂ ಮರಣಾ ಸುಗತಿಂ ಸಗ್ಗಂ ಲೋಕಂ ಉಪಪಜ್ಜೇಯ್ಯ। ಬ್ರಾಹ್ಮಣೋಪಿ ಹಿ। ಭೋ ಗೋತಮ…ಪೇ॰… ವೇಸ್ಸೋಪಿ ಹಿ। ಭೋ ಗೋತಮ…ಪೇ॰… ಸುದ್ದೋಪಿ ಹಿ। ಭೋ ಗೋತಮ…ಪೇ॰… ಸಬ್ಬೇಪಿ ಹಿ। ಭೋ ಗೋತಮ। ಚತ್ತಾರೋ ವಣ್ಣಾ ಪಾಣಾತಿಪಾತಾ ಪಟಿವಿರತಾ ಅದಿನ್ನಾದಾನಾ ಪಟಿವಿರತಾ ಕಾಮೇಸುಮಿಚ್ಛಾಚಾರಾ ಪಟಿವಿರತಾ ಮುಸಾವಾದಾ ಪಟಿವಿರತಾ ಪಿಸುಣಾಯ ವಾಚಾಯ ಪಟಿವಿರತಾ ಫರುಸಾಯ ವಾಚಾಯ ಪಟಿವಿರತಾ ಸಮ್ಫಪ್ಪಲಾಪಾ ಪಟಿವಿರತಾ ಅನಭಿಜ್ಝಾಲೂ ಅಬ್ಯಾಪನ್ನಚಿತ್ತಾ ಸಮ್ಮಾದಿಟ್ಠೀ ಕಾಯಸ್ಸ ಭೇದಾ ಪರಂ ಮರಣಾ ಸುಗತಿಂ ಸಗ್ಗಂ ಲೋಕಂ ಉಪಪಜ್ಜೇಯ್ಯುನ್ತಿ। ಏತ್ಥ। ಅಸ್ಸಲಾಯನ। ಬ್ರಾಹ್ಮಣಾನಂ ಕಿಂ ಬಲಂ। ಕೋ ಅಸ್ಸಾಸೋ ಯದೇತ್ಥ ಬ್ರಾಹ್ಮಣಾ ಏವಮಾಹಂಸು ಬ್ರಾಹ್ಮಣೋವ ಸೇಟ್ಠೋ ವಣ್ಣೋ। ಹೀನೋ ಅಞ್ಞೋ ವಣ್ಣೋ…ಪೇ॰… ಬ್ರಹ್ಮದಾಯಾದಾತಿ॥ ಕಿಞ್ಚಾಪಿ ಭವಂ ಗೋತಮೋ ಏವಮಾಹ। ಅಥ ಖ್ವೇತ್ಥ ಬ್ರಾಹ್ಮಣಾ ಏವಮೇತಂ ಮಞ್ಞನ್ತಿ ಬ್ರಾಹ್ಮಣೋವ ಸೇಟ್ಠೋ ವಣ್ಣೋ। ಹೀನೋ ಅಞ್ಞೋ ವಣ್ಣೋ…ಪೇ॰… ಬ್ರಹ್ಮದಾಯಾದಾತಿ।>
    text <೪೦೬>, <ತಂ ಕಿಂ ಮಞ್ಞಸಿ। ಅಸ್ಸಲಾಯನ। ಬ್ರಾಹ್ಮಣೋವ ನು ಖೋ ಪಹೋತಿ ಅಸ್ಮಿಂ ಪದೇಸೇ ಅವೇರಂ ಅಬ್ಯಾಬಜ್ಝಂ ಮೇತ್ತಚಿತ್ತಂ ಭಾವೇತುಂ। ನೋ ಖತ್ತಿಯೋ। ನೋ ವೇಸ್ಸೋ ನೋ ಸುದ್ದೋತಿ॥ ನೋ ಹಿದಂ। ಭೋ ಗೋತಮ॥ ಖತ್ತಿಯೋಪಿ ಹಿ। ಭೋ ಗೋತಮ। ಪಹೋತಿ ಅಸ್ಮಿಂ ಪದೇಸೇ ಅವೇರಂ ಅಬ್ಯಾಬಜ್ಝಂ ಮೇತ್ತಚಿತ್ತಂ ಭಾವೇತುಂ। ಬ್ರಾಹ್ಮಣೋಪಿ ಹಿ। ಭೋ ಗೋತಮ… ವೇಸ್ಸೋಪಿ ಹಿ। ಭೋ ಗೋತಮ… ಸುದ್ದೋಪಿ ಹಿ। ಭೋ ಗೋತಮ… ಸಬ್ಬೇಪಿ ಹಿ। ಭೋ ಗೋತಮ। ಚತ್ತಾರೋ ವಣ್ಣಾ ಪಹೋನ್ತಿ ಅಸ್ಮಿಂ ಪದೇಸೇ ಅವೇರಂ ಅಬ್ಯಾಬಜ್ಝಂ ಮೇತ್ತಚಿತ್ತಂ ಭಾವೇತುನ್ತಿ। ಏತ್ಥ। ಅಸ್ಸಲಾಯನ। ಬ್ರಾಹ್ಮಣಾನಂ ಕಿಂ ಬಲಂ। ಕೋ ಅಸ್ಸಾಸೋ ಯದೇತ್ಥ ಬ್ರಾಹ್ಮಣಾ ಏವಮಾಹಂಸು ಬ್ರಾಹ್ಮಣೋವ ಸೇಟ್ಠೋ ವಣ್ಣೋ। ಹೀನೋ ಅಞ್ಞೋ ವಣ್ಣೋ…ಪೇ॰… ಬ್ರಹ್ಮದಾಯಾದಾತಿ॥ ಕಿಞ್ಚಾಪಿ ಭವಂ ಗೋತಮೋ ಏವಮಾಹ। ಅಥ ಖ್ವೇತ್ಥ ಬ್ರಾಹ್ಮಣಾ ಏವಮೇತಂ ಮಞ್ಞನ್ತಿ ಬ್ರಾಹ್ಮಣೋವ ಸೇಟ್ಠೋ ವಣ್ಣೋ। ಹೀನೋ ಅಞ್ಞೋ ವಣ್ಣೋ…ಪೇ॰… ಬ್ರಹ್ಮದಾಯಾದಾತಿ।>
    text <೪೦೭>, <ತಂ ಕಿಂ ಮಞ್ಞಸಿ। ಅಸ್ಸಲಾಯನ। ಬ್ರಾಹ್ಮಣೋವ ನು ಖೋ ಪಹೋತಿ ಸೋತ್ತಿಸಿನಾನಿಂ ಆದಾಯ ನದಿಂ ಗನ್ತ್ವಾ ರಜೋಜಲ್ಲಂ ಪವಾಹೇತುಂ। ನೋ ಖತ್ತಿಯೋ। ನೋ ವೇಸ್ಸೋ। ನೋ ಸುದ್ದೋತಿ॥ ನೋ ಹಿದಂ। ಭೋ ಗೋತಮ॥ ಖತ್ತಿಯೋಪಿ ಹಿ। ಭೋ ಗೋತಮ। ಪಹೋತಿ ಸೋತ್ತಿಸಿನಾನಿಂ ಆದಾಯ ನದಿಂ ಗನ್ತ್ವಾ ರಜೋಜಲ್ಲಂ ಪವಾಹೇತುಂ। ಬ್ರಾಹ್ಮಣೋಪಿ ಹಿ। ಭೋ ಗೋತಮ… ವೇಸ್ಸೋಪಿ ಹಿ। ಭೋ ಗೋತಮ… ಸುದ್ದೋಪಿ ಹಿ। ಭೋ ಗೋತಮ… ಸಬ್ಬೇಪಿ ಹಿ। ಭೋ ಗೋತಮ। ಚತ್ತಾರೋ ವಣ್ಣಾ ಪಹೋನ್ತಿ ಸೋತ್ತಿಸಿನಾನಿಂ ಆದಾಯ ನದಿಂ ಗನ್ತ್ವಾ ರಜೋಜಲ್ಲಂ ಪವಾಹೇತುನ್ತಿ। ಏತ್ಥ। ಅಸ್ಸಲಾಯನ। ಬ್ರಾಹ್ಮಣಾನಂ ಕಿಂ ಬಲಂ। ಕೋ ಅಸ್ಸಾಸೋ ಯದೇತ್ಥ ಬ್ರಾಹ್ಮಣಾ ಏವಮಾಹಂಸು ಬ್ರಾಹ್ಮಣೋವ ಸೇಟ್ಠೋ ವಣ್ಣೋ। ಹೀನೋ ಅಞ್ಞೋ ವಣ್ಣೋ…ಪೇ॰… ಬ್ರಹ್ಮದಾಯಾದಾತಿ॥ ಕಿಞ್ಚಾಪಿ ಭವಂ ಗೋತಮೋ ಏವಮಾಹ। ಅಥ ಖ್ವೇತ್ಥ ಬ್ರಾಹ್ಮಣಾ ಏವಮೇತಂ ಮಞ್ಞನ್ತಿ ಬ್ರಾಹ್ಮಣೋವ ಸೇಟ್ಠೋ ವಣ್ಣೋ। ಹೀನೋ ಅಞ್ಞೋ ವಣ್ಣೋ…ಪೇ॰… ಬ್ರಹ್ಮದಾಯಾದಾತಿ।>
    text <೪೦೮>, <ತಂ ಕಿಂ ಮಞ್ಞಸಿ। ಅಸ್ಸಲಾಯನ। ಇಧ ರಾಜಾ ಖತ್ತಿಯೋ ಮುದ್ಧಾವಸಿತ್ತೋ ನಾನಾಜಚ್ಚಾನಂ ಪುರಿಸಾನಂ ಪುರಿಸಸತಂ ಸನ್ನಿಪಾತೇಯ್ಯ ಆಯನ್ತು ಭೋನ್ತೋ ಯೇ ತತ್ಥ ಖತ್ತಿಯಕುಲಾ ಬ್ರಾಹ್ಮಣಕುಲಾ ರಾಜಞ್ಞಕುಲಾ ಉಪ್ಪನ್ನಾ। ಸಾಕಸ್ಸ ವಾ ಸಾಲಸ್ಸ ವಾ ಸಲಳಸ್ಸ ವಾ ಚನ್ದನಸ್ಸ ವಾ ಪದುಮಕಸ್ಸ ವಾ ಉತ್ತರಾರಣಿಂ ಆದಾಯ। ಅಗ್ಗಿಂ ಅಭಿನಿಬ್ಬತ್ತೇನ್ತು। ತೇಜೋ ಪಾತುಕರೋನ್ತು। ಆಯನ್ತು ಪನ ಭೋನ್ತೋ ಯೇ ತತ್ಥ ಚಣ್ಡಾಲಕುಲಾ ನೇಸಾದಕುಲಾ ವೇನಕುಲಾ ರಥಕಾರಕುಲಾ ಪುಕ್ಕುಸಕುಲಾ ಉಪ್ಪನ್ನಾ। ಸಾಪಾನದೋಣಿಯಾ ವಾ ಸೂಕರದೋಣಿಯಾ ವಾ ರಜಕದೋಣಿಯಾ ವಾ ಏರಣ್ಡಕಟ್ಠಸ್ಸ ವಾ ಉತ್ತರಾರಣಿಂ ಆದಾಯ। ಅಗ್ಗಿಂ ಅಭಿನಿಬ್ಬತ್ತೇನ್ತು। ತೇಜೋ ಪಾತುಕರೋನ್ತೂತಿ।>
    text <ತಂ ಕಿಂ ಮಞ್ಞಸಿ। ಅಸ್ಸಲಾಯನ। ಯೋ ಏವಂ ನು ಖೋ ಸೋ ಖತ್ತಿಯಕುಲಾ ಬ್ರಾಹ್ಮಣಕುಲಾ ರಾಜಞ್ಞಕುಲಾ ಉಪ್ಪನ್ನೇಹಿ ಸಾಕಸ್ಸ ವಾ ಸಾಲಸ್ಸ ವಾ ಸಲಳಸ್ಸ ವಾ ಚನ್ದನಸ್ಸ ವಾ ಪದುಮಕಸ್ಸ ವಾ ಉತ್ತರಾರಣಿಂ ಆದಾಯ ಅಗ್ಗಿ ಅಭಿನಿಬ್ಬತ್ತೋ। ತೇಜೋ ಪಾತುಕತೋ। ಸೋ ಏವ ನು ಖ್ವಾಸ್ಸ ಅಗ್ಗಿ ಅಚ್ಚಿಮಾ ಚೇವ ವಣ್ಣವಾ ಚ ಪಭಸ್ಸರೋ ಚ। ತೇನ ಚ ಸಕ್ಕಾ ಅಗ್ಗಿನಾ ಅಗ್ಗಿಕರಣೀಯಂ ಕಾತುಂ। ಯೋ ಪನ ಸೋ ಚಣ್ಡಾಲಕುಲಾ ನೇಸಾದಕುಲಾ ವೇನಕುಲಾ ರಥಕಾರಕುಲಾ ಪುಕ್ಕುಸಕುಲಾ ಉಪ್ಪನ್ನೇಹಿ ಸಾಪಾನದೋಣಿಯಾ ವಾ ಸೂಕರದೋಣಿಯಾ ವಾ ರಜಕದೋಣಿಯಾ ವಾ ಏರಣ್ಡಕಟ್ಠಸ್ಸ ವಾ ಉತ್ತರಾರಣಿಂ ಆದಾಯ ಅಗ್ಗಿ ಅಭಿನಿಬ್ಬತ್ತೋ। ತೇಜೋ ಪಾತುಕತೋ ಸ್ವಾಸ್ಸ ಅಗ್ಗಿ ನ ಚೇವ ಅಚ್ಚಿಮಾ ನ ಚ ವಣ್ಣವಾ ನ ಚ ಪಭಸ್ಸರೋ। ನ ಚ ತೇನ ಸಕ್ಕಾ ಅಗ್ಗಿನಾ ಅಗ್ಗಿಕರಣೀಯಂ ಕಾತುನ್ತಿ॥ ನೋ ಹಿದಂ। ಭೋ ಗೋತಮ॥ ಯೋಪಿ ಹಿ ಸೋ। ಭೋ ಗೋತಮ। ಖತ್ತಿಯಕುಲಾ ಬ್ರಾಹ್ಮಣಕುಲಾ ರಾಜಞ್ಞಕುಲಾ ಉಪ್ಪನ್ನೇಹಿ ಸಾಕಸ್ಸ ವಾ ಸಾಲಸ್ಸ ವಾ ಸಲಳಸ್ಸ ವಾ ಚನ್ದನಸ್ಸ ವಾ ಪದುಮಕಸ್ಸ ವಾ ಉತ್ತರಾರಣಿಂ ಆದಾಯ ಅಗ್ಗಿ ಅಭಿನಿಬ್ಬತ್ತೋ। ತೇಜೋ ಪಾತುಕತೋ ಸ್ವಾಸ್ಸ ಅಗ್ಗಿ ಅಚ್ಚಿಮಾ ಚೇವ ವಣ್ಣವಾ ಚ ಪಭಸ್ಸರೋ ಚ। ತೇನ ಚ ಸಕ್ಕಾ ಅಗ್ಗಿನಾ ಅಗ್ಗಿಕರಣೀಯಂ ಕಾತುಂ। ಯೋಪಿ ಸೋ ಚಣ್ಡಾಲಕುಲಾ ನೇಸಾದಕುಲಾ ವೇನಕುಲಾ ರಥಕಾರಕುಲಾ ಪುಕ್ಕುಸಕುಲಾ ಉಪ್ಪನ್ನೇಹಿ ಸಾಪಾನದೋಣಿಯಾ ವಾ ಸೂಕರದೋಣಿಯಾ ವಾ ರಜಕದೋಣಿಯಾ ವಾ ಏರಣ್ಡಕಟ್ಠಸ್ಸ ವಾ ಉತ್ತರಾರಣಿಂ ಆದಾಯ ಅಗ್ಗಿ ಅಭಿನಿಬ್ಬತ್ತೋ। ತೇಜೋ ಪಾತುಕತೋ। ಸ್ವಾಸ್ಸ ಅಗ್ಗಿ ಅಚ್ಚಿಮಾ ಚೇವ ವಣ್ಣವಾ ಚ ಪಭಸ್ಸರೋ ಚ। ತೇನ ಚ ಸಕ್ಕಾ ಅಗ್ಗಿನಾ ಅಗ್ಗಿಕರಣೀಯಂ ಕಾತುಂ। ಸಬ್ಬೋಪಿ ಹಿ। ಭೋ ಗೋತಮ। ಅಗ್ಗಿ ಅಚ್ಚಿಮಾ ಚೇವ ವಣ್ಣವಾ ಚ ಪಭಸ್ಸರೋ ಚ। ಸಬ್ಬೇನಪಿ ಸಕ್ಕಾ ಅಗ್ಗಿನಾ ಅಗ್ಗಿಕರಣೀಯಂ ಕಾತುನ್ತಿ। ಏತ್ಥ। ಅಸ್ಸಲಾಯನ। ಬ್ರಾಹ್ಮಣಾನಂ ಕಿಂ ಬಲಂ। ಕೋ ಅಸ್ಸಾಸೋ ಯದೇತ್ಥ ಬ್ರಾಹ್ಮಣಾ ಏವಮಾಹಂಸು ಬ್ರಾಹ್ಮಣೋವ ಸೇಟ್ಠೋ ವಣ್ಣೋ। ಹೀನೋ ಅಞ್ಞೋ ವಣ್ಣೋ। ಬ್ರಾಹ್ಮಣೋವ ಸುಕ್ಕೋ ವಣ್ಣೋ। ಕಣ್ಹೋ ಅಞ್ಞೋ ವಣ್ಣೋ। ಬ್ರಾಹ್ಮಣಾವ ಸುಜ್ಝನ್ತಿ। ನೋ ಅಬ್ರಾಹ್ಮಣಾ। ಬ್ರಾಹ್ಮಣಾವ ಬ್ರಹ್ಮುನೋ ಪುತ್ತಾ ಓರಸಾ ಮುಖತೋ ಜಾತಾ ಬ್ರಹ್ಮಜಾ ಬ್ರಹ್ಮನಿಮ್ಮಿತಾ ಬ್ರಹ್ಮದಾಯಾದಾತಿ॥ ಕಿಞ್ಚಾಪಿ ಭವಂ ಗೋತಮೋ ಏವಮಾಹ। ಅಥ ಖ್ವೇತ್ಥ ಬ್ರಾಹ್ಮಣಾ ಏವಮೇತಂ ಮಞ್ಞನ್ತಿ ಬ್ರಾಹ್ಮಣೋವ ಸೇಟ್ಠೋ ವಣ್ಣೋ। ಹೀನೋ ಅಞ್ಞೋ ವಣ್ಣೋ…ಪೇ॰… ಬ್ರಹ್ಮದಾಯಾದಾತಿ।>
    text <೪೦೯>, <ತಂ ಕಿಂ ಮಞ್ಞಸಿ। ಅಸ್ಸಲಾಯನ। ಇಧ ಖತ್ತಿಯಕುಮಾರೋ ಬ್ರಾಹ್ಮಣಕಞ್ಞಾಯ ಸದ್ಧಿಂ ಸಂವಾಸಂ ಕಪ್ಪೇಯ್ಯ। ತೇಸಂ ಸಂವಾಸಮನ್ವಾಯ ಪುತ್ತೋ ಜಾಯೇಥ। ಯೋ ಸೋ ಖತ್ತಿಯಕುಮಾರೇನ ಬ್ರಾಹ್ಮಣಕಞ್ಞಾಯ ಪುತ್ತೋ ಉಪ್ಪನ್ನೋ। ಸಿಯಾ ಸೋ ಮಾತುಪಿ ಸದಿಸೋ ಪಿತುಪಿ ಸದಿಸೋ। ಖತ್ತಿಯೋತಿಪಿ ವತ್ತಬ್ಬೋ ಬ್ರಾಹ್ಮಣೋತಿಪಿ ವತ್ತಬ್ಬೋತಿ॥ ಯೋ ಸೋ। ಭೋ ಗೋತಮ। ಖತ್ತಿಯಕುಮಾರೇನ ಬ್ರಾಹ್ಮಣಕಞ್ಞಾಯ ಪುತ್ತೋ ಉಪ್ಪನ್ನೋ। ಸಿಯಾ ಸೋ ಮಾತುಪಿ ಸದಿಸೋ ಪಿತುಪಿ ಸದಿಸೋ। ಖತ್ತಿಯೋತಿಪಿ ವತ್ತಬ್ಬೋ ಬ್ರಾಹ್ಮಣೋತಿಪಿ ವತ್ತಬ್ಬೋತಿ।>
    text <ತಂ ಕಿಂ ಮಞ್ಞಸಿ। ಅಸ್ಸಲಾಯನ। ಇಧ ಬ್ರಾಹ್ಮಣಕುಮಾರೋ ಖತ್ತಿಯಕಞ್ಞಾಯ ಸದ್ಧಿಂ ಸಂವಾಸಂ ಕಪ್ಪೇಯ್ಯ। ತೇಸಂ ಸಂವಾಸಮನ್ವಾಯ ಪುತ್ತೋ ಜಾಯೇಥ। ಯೋ ಸೋ ಬ್ರಾಹ್ಮಣಕುಮಾರೇನ ಖತ್ತಿಯಕಞ್ಞಾಯ ಪುತ್ತೋ ಉಪ್ಪನ್ನೋ। ಸಿಯಾ ಸೋ ಮಾತುಪಿ ಸದಿಸೋ ಪಿತುಪಿ ಸದಿಸೋ। ಖತ್ತಿಯೋತಿಪಿ ವತ್ತಬ್ಬೋ ಬ್ರಾಹ್ಮಣೋತಿಪಿ ವತ್ತಬ್ಬೋತಿ॥ ಯೋ ಸೋ। ಭೋ ಗೋತಮ। ಬ್ರಾಹ್ಮಣಕುಮಾರೇನ ಖತ್ತಿಯಕಞ್ಞಾಯ ಪುತ್ತೋ ಉಪ್ಪನ್ನೋ। ಸಿಯಾ ಸೋ ಮಾತುಪಿ ಸದಿಸೋ ಪಿತುಪಿ ಸದಿಸೋ। ಖತ್ತಿಯೋತಿಪಿ ವತ್ತಬ್ಬೋ ಬ್ರಾಹ್ಮಣೋತಿಪಿ ವತ್ತಬ್ಬೋತಿ।>
    text <ತಂ ಕಿಂ ಮಞ್ಞಸಿ। ಅಸ್ಸಲಾಯನ ಇಧ ವಳವಂ ಗದ್ರಭೇನ ಸಮ್ಪಯೋಜೇಯ್ಯುಂ। ತೇಸಂ ಸಮ್ಪಯೋಗಮನ್ವಾಯ ಕಿಸೋರೋ ಜಾಯೇಥ। ಯೋ ಸೋ ವಳವಾಯ ಗದ್ರಭೇನ ಕಿಸೋರೋ ಉಪ್ಪನ್ನೋ। ಸಿಯಾ ಸೋ ಮಾತುಪಿ ಸದಿಸೋ ಪಿತುಪಿ ಸದಿಸೋ। ಅಸ್ಸೋತಿಪಿ ವತ್ತಬ್ಬೋ ಗದ್ರಭೋತಿಪಿ ವತ್ತಬ್ಬೋತಿ॥ ಕುಣ್ಡಞ್ಹಿ ಸೋ। ಭೋ ಗೋತಮ। ಅಸ್ಸತರೋ ಹೋತಿ। ಇದಂ ಹಿಸ್ಸ। ಭೋ ಗೋತಮ। ನಾನಾಕರಣಂ ಪಸ್ಸಾಮಿ। ಅಮುತ್ರ ಚ ಪನೇಸಾನಂ ನ ಕಿಞ್ಚಿ ನಾನಾಕರಣಂ ಪಸ್ಸಾಮೀತಿ।>
    text <ತಂ ಕಿಂ ಮಞ್ಞಸಿ। ಅಸ್ಸಲಾಯನ। ಇಧಾಸ್ಸು ದ್ವೇ ಮಾಣವಕಾ ಭಾತರೋ ಸಉದರಿಯಾ। ಏಕೋ ಅಜ್ಝಾಯಕೋ ಉಪನೀತೋ ಏಕೋ ಅನಜ್ಝಾಯಕೋ ಅನುಪನೀತೋ। ಕಮೇತ್ಥ ಬ್ರಾಹ್ಮಣಾ ಪಠಮಂ ಭೋಜೇಯ್ಯುಂ ಸದ್ಧೇ ವಾ ಥಾಲಿಪಾಕೇ ವಾ ಯಞ್ಞೇ ವಾ ಪಾಹುನೇ ವಾತಿ॥ ಯೋ ಸೋ। ಭೋ ಗೋತಮ। ಮಾಣವಕೋ ಅಜ್ಝಾಯಕೋ ಉಪನೀತೋ ತಮೇತ್ಥ ಬ್ರಾಹ್ಮಣಾ ಪಠಮಂ ಭೋಜೇಯ್ಯುಂ ಸದ್ಧೇ ವಾ ಥಾಲಿಪಾಕೇ ವಾ ಯಞ್ಞೇ ವಾ ಪಾಹುನೇ ವಾ। ಕಿಞ್ಹಿ। ಭೋ ಗೋತಮ। ಅನಜ್ಝಾಯಕೇ ಅನುಪನೀತೇ ದಿನ್ನಂ ಮಹಪ್ಫಲಂ ಭವಿಸ್ಸತೀತಿ॥>
    text <ತಂ ಕಿಂ ಮಞ್ಞಸಿ। ಅಸ್ಸಲಾಯನ। ಇಧಾಸ್ಸು ದ್ವೇ ಮಾಣವಕಾ ಭಾತರೋ ಸಉದರಿಯಾ। ಏಕೋ ಅಜ್ಝಾಯಕೋ ಉಪನೀತೋ ದುಸ್ಸೀಲೋ ಪಾಪಧಮ್ಮೋ। ಏಕೋ ಅನಜ್ಝಾಯಕೋ ಅನುಪನೀತೋ ಸೀಲವಾ ಕಲ್ಯಾಣಧಮ್ಮೋ। ಕಮೇತ್ಥ ಬ್ರಾಹ್ಮಣಾ ಪಠಮಂ ಭೋಜೇಯ್ಯುಂ ಸದ್ಧೇ ವಾ ಥಾಲಿಪಾಕೇ ವಾ ಯಞ್ಞೇ ವಾ ಪಾಹುನೇ ವಾತಿ॥ ಯೋ ಸೋ। ಭೋ ಗೋತಮ। ಮಾಣವಕೋ ಅನಜ್ಝಾಯಕೋ ಅನುಪನೀತೋ ಸೀಲವಾ ಕಲ್ಯಾಣಧಮ್ಮೋ ತಮೇತ್ಥ ಬ್ರಾಹ್ಮಣಾ ಪಠಮಂ ಭೋಜೇಯ್ಯುಂ ಸದ್ಧೇ ವಾ ಥಾಲಿಪಾಕೇ ವಾ ಯಞ್ಞೇ ವಾ ಪಾಹುನೇ ವಾ। ಕಿಞ್ಹಿ। ಭೋ ಗೋತಮ। ದುಸ್ಸೀಲೇ ಪಾಪಧಮ್ಮೇ ದಿನ್ನಂ ಮಹಪ್ಫಲಂ ಭವಿಸ್ಸತೀತಿ॥>
    text <ಪುಬ್ಬೇ ಖೋ ತ್ವಂ। ಅಸ್ಸಲಾಯನ। ಜಾತಿಂ ಅಗಮಾಸಿ। ಜಾತಿಂ ಗನ್ತ್ವಾ ಮನ್ತೇ ಅಗಮಾಸಿ। ಮನ್ತೇ ಗನ್ತ್ವಾ ತಪೇ ಅಗಮಾಸಿ। ತಪೇ ಗನ್ತ್ವಾ ಚಾತುವಣ್ಣಿಂ ಸುದ್ಧಿಂ ಪಚ್ಚಾಗತೋ। ಯಮಹಂ ಪಞ್ಞಪೇಮೀತಿ। ಏವಂ ವುತ್ತೇ। ಅಸ್ಸಲಾಯನೋ ಮಾಣವೋ ತುಣ್ಹೀಭೂತೋ ಮಙ್ಕುಭೂತೋ ಪತ್ತಕ್ಖನ್ಧೋ ಅಧೋಮುಖೋ ಪಜ್ಝಾಯನ್ತೋ ಅಪ್ಪಟಿಭಾನೋ ನಿಸೀದಿ।>
    text <೪೧೦>, <ಅಥ ಖೋ ಭಗವಾ ಅಸ್ಸಲಾಯನಂ ಮಾಣವಂ ತುಣ್ಹೀಭೂತಂ ಮಙ್ಕುಭೂತಂ ಪತ್ತಕ್ಖನ್ಧಂ ಅಧೋಮುಖಂ ಪಜ್ಝಾಯನ್ತಂ ಅಪ್ಪಟಿಭಾನಂ ವಿದಿತ್ವಾ ಅಸ್ಸಲಾಯನಂ ಮಾಣವಂ ಏತದವೋಚ ಭೂತಪುಬ್ಬಂ। ಅಸ್ಸಲಾಯನ। ಸತ್ತನ್ನಂ ಬ್ರಾಹ್ಮಣಿಸೀನಂ ಅರಞ್ಞಾಯತನೇ ಪಣ್ಣಕುಟೀಸು ಸಮ್ಮನ್ತಾನಂ ಏವರೂಪಂ ಪಾಪಕಂ ದಿಟ್ಠಿಗತಂ ಉಪ್ಪನ್ನಂ ಹೋತಿ ಬ್ರಾಹ್ಮಣೋವ ಸೇಟ್ಠೋ ವಣ್ಣೋ। ಹೀನೋ ಅಞ್ಞೋ ವಣ್ಣೋ…ಪೇ॰… ಬ್ರಹ್ಮದಾಯಾದಾತಿ। ಅಸ್ಸೋಸಿ ಖೋ। ಅಸ್ಸಲಾಯನ। ಅಸಿತೋ ದೇವಲೋ ಇಸಿ ಸತ್ತನ್ನಂ ಕಿರ ಬ್ರಾಹ್ಮಣಿಸೀನಂ ಅರಞ್ಞಾಯತನೇ ಪಣ್ಣಕುಟೀಸು ಸಮ್ಮನ್ತಾನಂ ಏವರೂಪಂ ಪಾಪಕಂ ದಿಟ್ಠಿಗತಂ ಉಪ್ಪನ್ನಂ ಬ್ರಾಹ್ಮಣೋವ ಸೇಟ್ಠೋ ವಣ್ಣೋ…ಪೇ॰… ಬ್ರಹ್ಮದಾಯಾದಾತಿ। ಅಥ ಖೋ। ಅಸ್ಸಲಾಯನ। ಅಸಿತೋ ದೇವಲೋ ಇಸಿ ಕೇಸಮಸ್ಸುಂ ಕಪ್ಪೇತ್ವಾ ಮಞ್ಜಿಟ್ಠವಣ್ಣಾನಿ ದುಸ್ಸಾನಿ ನಿವಾಸೇತ್ವಾ ಪಟಲಿಯೋ ಉಪಾಹನಾ ಆರುಹಿತ್ವಾ ಜಾತರೂಪಮಯಂ ದಣ್ಡಂ ಗಹೇತ್ವಾ ಸತ್ತನ್ನಂ ಬ್ರಾಹ್ಮಣಿಸೀನಂ ಪತ್ಥಣ್ಡಿಲೇ ಪಾತುರಹೋಸಿ। ಅಥ ಖೋ। ಅಸ್ಸಲಾಯನ। ಅಸಿತೋ ದೇವಲೋ ಇಸಿ ಸತ್ತನ್ನಂ ಬ್ರಾಹ್ಮಣಿಸೀನಂ ಪತ್ಥಣ್ಡಿಲೇ ಚಙ್ಕಮಮಾನೋ ಏವಮಾಹ ಹನ್ದ। ಕೋ ನು ಖೋ ಇಮೇ ಭವನ್ತೋ ಬ್ರಾಹ್ಮಣಿಸಯೋ ಗತಾ। ಹನ್ದ। ಕೋ ನು ಖೋ ಇಮೇ ಭವನ್ತೋ ಬ್ರಾಹ್ಮಣಿಸಯೋ ಗತಾತಿ॥ ಅಥ ಖೋ। ಅಸ್ಸಲಾಯನ। ಸತ್ತನ್ನಂ ಬ್ರಾಹ್ಮಣಿಸೀನಂ ಏತದಹೋಸಿ ಕೋ ನಾಯಂ ಗಾಮಣ್ಡಲರೂಪೋ ವಿಯ ಸತ್ತನ್ನಂ ಬ್ರಾಹ್ಮಣಿಸೀನಂ ಪತ್ಥಣ್ಡಿಲೇ ಚಙ್ಕಮಮಾನೋ ಏವಮಾಹ ಹನ್ದ। ಕೋ ನು ಖೋ ಇಮೇ ಭವನ್ತೋ ಬ್ರಾಹ್ಮಣಿಸಯೋ ಗತಾ। ಹನ್ದ। ಕೋ ನು ಖೋ ಇಮೇ ಭವನ್ತೋ ಬ್ರಾಹ್ಮಣಿಸಯೋ ಗತಾತಿ॥ ಹನ್ದ। ನಂ ಅಭಿಸಪಾಮಾತಿ। ಅಥ ಖೋ। ಅಸ್ಸಲಾಯನ। ಸತ್ತ ಬ್ರಾಹ್ಮಣಿಸಯೋ ಅಸಿತಂ ದೇವಲಂ ಇಸಿಂ ಅಭಿಸಪಿಂಸು ಭಸ್ಮಾ। ವಸಲ। ಹೋಹಿ। ಭಸ್ಮಾ। ವಸಲ। ಹೋಹೀತಿ। ಯಥಾ ಯಥಾ ಖೋ। ಅಸ್ಸಲಾಯನ। ಸತ್ತ ಬ್ರಾಹ್ಮಣಿಸಯೋ ಅಸಿತಂ ದೇವಲಂ ಇಸಿಂ ಅಭಿಸಪಿಂಸು ತಥಾ ತಥಾ ಅಸಿತೋ ದೇವಲೋ ಇಸಿ ಅಭಿರೂಪತರೋ ಚೇವ ಹೋತಿ ದಸ್ಸನೀಯತರೋ ಚ ಪಾಸಾದಿಕತರೋ ಚ। ಅಥ ಖೋ। ಅಸ್ಸಲಾಯನ। ಸತ್ತನ್ನಂ ಬ್ರಾಹ್ಮಣಿಸೀನಂ ಏತದಹೋಸಿ ಮೋಘಂ ವತ ನೋ ತಪೋ। ಅಫಲಂ ಬ್ರಹ್ಮಚರಿಯಂ। ಮಯಞ್ಹಿ ಪುಬ್ಬೇ ಯಂ ಅಭಿಸಪಾಮ ಭಸ್ಮಾ। ವಸಲ। ಹೋಹಿ। ಭಸ್ಮಾ। ವಸಲ। ಹೋಹೀತಿ ಭಸ್ಮಾವ ಭವತಿ ಏಕಚ್ಚೋ। ಇಮಂ ಪನ ಮಯಂ ಯಥಾ ಯಥಾ ಅಭಿಸಪಾಮ ತಥಾ ತಥಾ ಅಭಿರೂಪತರೋ ಚೇವ ಹೋತಿ ದಸ್ಸನೀಯತರೋ ಚ ಪಾಸಾದಿಕತರೋ ಚಾತಿ। ನ ಭವನ್ತಾನಂ ಮೋಘಂ ತಪೋ। ನಾಫಲಂ ಬ್ರಹ್ಮಚರಿಯಂ। ಇಙ್ಘ ಭವನ್ತೋ। ಯೋ ಮಯಿ ಮನೋಪದೋಸೋ ತಂ ಪಜಹಥಾತಿ। ಯೋ ಭವತಿ ಮನೋಪದೋಸೋ ತಂ ಪಜಹಾಮ। ಕೋ ನು ಭವಂ ಹೋತೀತಿ॥ ಸುತೋ ನು ಭವತಂ ಅಸಿತೋ ದೇವಲೋ ಇಸೀತಿ॥ ಏವಂ। ಭೋ। ಸೋ ಖ್ವಾಹಂ। ಭೋ। ಹೋಮೀತಿ। ಅಥ ಖೋ। ಅಸ್ಸಲಾಯನ। ಸತ್ತ ಬ್ರಾಹ್ಮಣಿಸಯೋ ಅಸಿತಂ ದೇವಲಂ ಇಸಿಂ ಅಭಿವಾದೇತುಂ ಉಪಕ್ಕಮಿಂಸು।>
    text <೪೧೧>, <ಅಥ ಖೋ। ಅಸ್ಸಲಾಯನ। ಅಸಿತೋ ದೇವಲೋ ಇಸಿ ಸತ್ತ ಬ್ರಾಹ್ಮಣಿಸಯೋ ಏತದವೋಚ ಸುತಂ ಮೇತಂ। ಭೋ। ಸತ್ತನ್ನಂ ಕಿರ ಬ್ರಾಹ್ಮಣಿಸೀನಂ ಅರಞ್ಞಾಯತನೇ ಪಣ್ಣಕುಟೀಸು ಸಮ್ಮನ್ತಾನಂ ಏವರೂಪಂ ಪಾಪಕಂ ದಿಟ್ಠಿಗತಂ ಉಪ್ಪನ್ನಂ ಬ್ರಾಹ್ಮಣೋವ ಸೇಟ್ಠೋ ವಣ್ಣೋ। ಹೀನೋ ಅಞ್ಞೋ ವಣ್ಣೋ। ಬ್ರಾಹ್ಮಣೋವ ಸುಕ್ಕೋ ವಣ್ಣೋ। ಕಣ್ಹೋ ಅಞ್ಞೋ ವಣ್ಣೋ। ಬ್ರಾಹ್ಮಣಾವ ಸುಜ್ಝನ್ತಿ। ನೋ ಅಬ್ರಾಹ್ಮಣಾ। ಬ್ರಾಹ್ಮಣಾವ ಬ್ರಹ್ಮುನೋ ಪುತ್ತಾ ಓರಸಾ ಮುಖತೋ ಜಾತಾ ಬ್ರಹ್ಮಜಾ ಬ್ರಹ್ಮನಿಮ್ಮಿತಾ ಬ್ರಹ್ಮದಾಯಾದಾತಿ। ಏವಂ। ಭೋ।>
    text <ಜಾನನ್ತಿ ಪನ ಭೋನ್ತೋ ಯಾ ಜನಿಕಾ ಮಾತಾ ಬ್ರಾಹ್ಮಣಂಯೇವ ಅಗಮಾಸಿ। ನೋ ಅಬ್ರಾಹ್ಮಣನ್ತಿ॥ ನೋ ಹಿದಂ। ಭೋ।>
    text <ಜಾನನ್ತಿ ಪನ ಭೋನ್ತೋ ಯಾ ಜನಿಕಾಮಾತು ಮಾತಾ ಯಾವ ಸತ್ತಮಾ ಮಾತುಮಾತಾಮಹಯುಗಾ ಬ್ರಾಹ್ಮಣಂಯೇವ ಅಗಮಾಸಿ। ನೋ ಅಬ್ರಾಹ್ಮಣನ್ತಿ॥ ನೋ ಹಿದಂ। ಭೋ।>
    text <ಜಾನನ್ತಿ ಪನ ಭೋನ್ತೋ ಯೋ ಜನಕೋ ಪಿತಾ ಬ್ರಾಹ್ಮಣಿಂಯೇವ ಅಗಮಾಸಿ। ನೋ ಅಬ್ರಾಹ್ಮಣಿನ್ತಿ॥ ನೋ ಹಿದಂ। ಭೋ।>
    text <ಜಾನನ್ತಿ ಪನ ಭೋನ್ತೋ ಯೋ ಜನಕಪಿತು ಪಿತಾ ಯಾವ ಸತ್ತಮಾ ಪಿತುಪಿತಾಮಹಯುಗಾ ಬ್ರಾಹ್ಮಣಿಂಯೇವ ಅಗಮಾಸಿ। ನೋ ಅಬ್ರಾಹ್ಮಣಿನ್ತಿ॥ ನೋ ಹಿದಂ। ಭೋ।>
    text <ಜಾನನ್ತಿ ಪನ ಭೋನ್ತೋ ಯಥಾ ಗಬ್ಭಸ್ಸ ಅವಕ್ಕನ್ತಿ ಹೋತೀತಿ॥ ಜಾನಾಮ ಮಯಂ। ಭೋ ಯಥಾ ಗಬ್ಭಸ್ಸ ಅವಕ್ಕನ್ತಿ ಹೋತಿ। ಇಧ ಮಾತಾಪಿತರೋ ಚ ಸನ್ನಿಪತಿತಾ ಹೋನ್ತಿ। ಮಾತಾ ಚ ಉತುನೀ ಹೋತಿ। ಗನ್ಧಬ್ಬೋ ಚ ಪಚ್ಚುಪಟ್ಠಿತೋ ಹೋತಿ। ಏವಂ ತಿಣ್ಣಂ ಸನ್ನಿಪಾತಾ ಗಬ್ಭಸ್ಸ ಅವಕ್ಕನ್ತಿ ಹೋತೀತಿ।>
    text <ಜಾನನ್ತಿ ಪನ ಭೋನ್ತೋ ತಗ್ಘ। ಸೋ ಗನ್ಧಬ್ಬೋ ಖತ್ತಿಯೋ ವಾ ಬ್ರಾಹ್ಮಣೋ ವಾ ವೇಸ್ಸೋ ವಾ ಸುದ್ದೋ ವಾತಿ॥ ನ ಮಯಂ। ಭೋ। ಜಾನಾಮ ತಗ್ಘ ಸೋ ಗನ್ಧಬ್ಬೋ ಖತ್ತಿಯೋ ವಾ ಬ್ರಾಹ್ಮಣೋ ವಾ ವೇಸ್ಸೋ ವಾ ಸುದ್ದೋ ವಾತಿ। ಏವಂ ಸನ್ತೇ। ಭೋ। ಜಾನಾಥ ಕೇ ತುಮ್ಹೇ ಹೋಥಾತಿ॥ ಏವಂ ಸನ್ತೇ। ಭೋ। ನ ಮಯಂ ಜಾನಾಮ ಕೇ ಮಯಂ ಹೋಮಾತಿ। ತೇ ಹಿ ನಾಮ। ಅಸ್ಸಲಾಯನ। ಸತ್ತ ಬ್ರಾಹ್ಮಣಿಸಯೋ ಅಸಿತೇನ ದೇವಲೇನ ಇಸಿನಾ ಸಕೇ ಜಾತಿವಾದೇ ಸಮನುಯುಞ್ಜೀಯಮಾನಾ ಸಮನುಗ್ಗಾಹೀಯಮಾನಾ ಸಮನುಭಾಸೀಯಮಾನಾ ನ ಸಮ್ಪಾಯಿಸ್ಸನ್ತಿ। ಕಿಂ ಪನ ತ್ವಂ ಏತರಹಿ ಮಯಾ ಸಕಸ್ಮಿಂ ಜಾತಿವಾದೇ ಸಮನುಯುಞ್ಜೀಯಮಾನೋ ಸಮನುಗ್ಗಾಹೀಯಮಾನೋ ಸಮನುಭಾಸೀಯಮಾನೋ ಸಮ್ಪಾಯಿಸ್ಸಸಿ। ಯೇಸಂ ತ್ವಂ ಸಾಚರಿಯಕೋ ನ ಪುಣ್ಣೋ ದಬ್ಬಿಗಾಹೋತಿ।>
    text <ಏವಂ ವುತ್ತೇ। ಅಸ್ಸಲಾಯನೋ ಮಾಣವೋ ಭಗವನ್ತಂ ಏತದವೋಚ ಅಭಿಕ್ಕನ್ತಂ। ಭೋ ಗೋತಮ…ಪೇ॰… ಉಪಾಸಕಂ ಮಂ ಭವಂ ಗೋತಮೋ ಧಾರೇತು ಅಜ್ಜತಗ್ಗೇ ಪಾಣುಪೇತಂ ಸರಣಂ ಗತನ್ತಿ।>
    stand <ಅಸ್ಸಲಾಯನಸುತ್ತಂ ನಿಟ್ಠಿತಂ ತತಿಯಂ।>
  text <೪॥ ಘೋಟಮುಖಸುತ್ತಂ>
    text <೪೧೨>, <ಏವಂ ಮೇ ಸುತಂ ಏಕಂ ಸಮಯಂ ಆಯಸ್ಮಾ ಉದೇನೋ ಬಾರಾಣಸಿಯಂ ವಿಹರತಿ ಖೇಮಿಯಮ್ಬವನೇ। ತೇನ ಖೋ ಪನ ಸಮಯೇನ ಘೋಟಮುಖೋ ಬ್ರಾಹ್ಮಣೋ ಬಾರಾಣಸಿಂ ಅನುಪ್ಪತ್ತೋ ಹೋತಿ ಕೇನಚಿದೇವ ಕರಣೀಯೇನ। ಅಥ ಖೋ ಘೋಟಮುಖೋ ಬ್ರಾಹ್ಮಣೋ ಜಙ್ಘಾವಿಹಾರಂ ಅನುಚಙ್ಕಮಮಾನೋ ಅನುವಿಚರಮಾನೋ ಯೇನ ಖೇಮಿಯಮ್ಬವನಂ ತೇನುಪಸಙ್ಕಮಿ। ತೇನ ಖೋ ಪನ ಸಮಯೇನ ಆಯಸ್ಮಾ ಉದೇನೋ ಅಬ್ಭೋಕಾಸೇ ಚಙ್ಕಮತಿ। ಅಥ ಖೋ ಘೋಟಮುಖೋ ಬ್ರಾಹ್ಮಣೋ ಯೇನಾಯಸ್ಮಾ ಉದೇನೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮತಾ ಉದೇನೇನ ಸದ್ಧಿಂ ಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಆಯಸ್ಮನ್ತಂ ಉದೇನಂ ಚಙ್ಕಮನ್ತಂ ಅನುಚಙ್ಕಮಮಾನೋ ಏವಮಾಹ ಅಮ್ಭೋ ಸಮಣ। ನತ್ಥಿ ಧಮ್ಮಿಕೋ ಪರಿಬ್ಬಜೋ ಏವಂ ಮೇ ಏತ್ಥ ಹೋತಿ। ತಞ್ಚ ಖೋ ಭವನ್ತರೂಪಾನಂ ವಾ ಅದಸ್ಸನಾ। ಯೋ ವಾ ಪನೇತ್ಥ ಧಮ್ಮೋತಿ।>
    text <ಏವಂ ವುತ್ತೇ। ಆಯಸ್ಮಾ ಉದೇನೋ ಚಙ್ಕಮಾ ಓರೋಹಿತ್ವಾ ವಿಹಾರಂ ಪವಿಸಿತ್ವಾ ಪಞ್ಞತ್ತೇ ಆಸನೇ ನಿಸೀದಿ। ಘೋಟಮುಖೋಪಿ ಖೋ ಬ್ರಾಹ್ಮಣೋ ಚಙ್ಕಮಾ ಓರೋಹಿತ್ವಾ ವಿಹಾರಂ ಪವಿಸಿತ್ವಾ ಏಕಮನ್ತಂ ಅಟ್ಠಾಸಿ। ಏಕಮನ್ತಂ ಠಿತಂ ಖೋ ಘೋಟಮುಖಂ ಬ್ರಾಹ್ಮಣಂ ಆಯಸ್ಮಾ ಉದೇನೋ ಏತದವೋಚ ಸಂವಿಜ್ಜನ್ತಿ ಖೋ। ಬ್ರಾಹ್ಮಣ। ಆಸನಾನಿ। ಸಚೇ ಆಕಙ್ಖಸಿ। ನಿಸೀದಾತಿ। ಏತದೇವ ಖೋ ಪನ ಮಯಂ ಭೋತೋ ಉದೇನಸ್ಸ ಆಗಮಯಮಾನಾ ನ ನಿಸೀದಾಮ। ಕಥಞ್ಹಿ ನಾಮ ಮಾದಿಸೋ ಪುಬ್ಬೇ ಅನಿಮನ್ತಿತೋ ಆಸನೇ ನಿಸೀದಿತಬ್ಬಂ ಮಞ್ಞೇಯ್ಯಾತಿ॥ ಅಥ ಖೋ ಘೋಟಮುಖೋ ಬ್ರಾಹ್ಮಣೋ ಅಞ್ಞತರಂ ನೀಚಂ ಆಸನಂ ಗಹೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಘೋಟಮುಖೋ ಬ್ರಾಹ್ಮಣೋ ಆಯಸ್ಮನ್ತಂ ಉದೇನಂ ಏತದವೋಚ ಅಮ್ಭೋ ಸಮಣ। ನತ್ಥಿ ಧಮ್ಮಿಕೋ ಪರಿಬ್ಬಜೋ ಏವಂ ಮೇ ಏತ್ಥ ಹೋತಿ। ತಞ್ಚ ಖೋ ಭವನ್ತರೂಪಾನಂ ವಾ ಅದಸ್ಸನಾ। ಯೋ ವಾ ಪನೇತ್ಥ ಧಮ್ಮೋತಿ। ಸಚೇ ಖೋ ಪನ ಮೇ ತ್ವಂ। ಬ್ರಾಹ್ಮಣ। ಅನುಞ್ಞೇಯ್ಯಂ ಅನುಜಾನೇಯ್ಯಾಸಿ। ಪಟಿಕ್ಕೋಸಿತಬ್ಬಞ್ಚ ಪಟಿಕ್ಕೋಸೇಯ್ಯಾಸಿ। ಯಸ್ಸ ಚ ಪನ ಮೇ ಭಾಸಿತಸ್ಸ ಅತ್ಥಂ ನ ಜಾನೇಯ್ಯಾಸಿ। ಮಮಂಯೇವ ತತ್ಥ ಉತ್ತರಿ ಪಟಿಪುಚ್ಛೇಯ್ಯಾಸಿ ಇದಂ। ಭೋ ಉದೇನ। ಕಥಂ। ಇಮಸ್ಸ ಕ್ವತ್ಥೋತಿ॥ ಏವಂ ಕತ್ವಾ ಸಿಯಾ ನೋ ಏತ್ಥ ಕಥಾಸಲ್ಲಾಪೋತಿ। ಅನುಞ್ಞೇಯ್ಯಂ ಖ್ವಾಹಂ ಭೋತೋ ಉದೇನಸ್ಸ ಅನುಜಾನಿಸ್ಸಾಮಿ। ಪಟಿಕ್ಕೋಸಿತಬ್ಬಞ್ಚ ಪಟಿಕ್ಕೋಸಿಸ್ಸಾಮಿ। ಯಸ್ಸ ಚ ಪನಾಹಂ ಭೋತೋ ಉದೇನಸ್ಸ ಭಾಸಿತಸ್ಸ ಅತ್ಥಂ ನ ಜಾನಿಸ್ಸಾಮಿ। ಭವನ್ತಂಯೇವ ತತ್ಥ ಉದೇನಂ ಉತ್ತರಿ ಪಟಿಪುಚ್ಛಿಸ್ಸಾಮಿ ಇದಂ। ಭೋ ಉದೇನ। ಕಥಂ। ಇಮಸ್ಸ ಕ್ವತ್ಥೋತಿ॥ ಏವಂ ಕತ್ವಾ ಹೋತು ನೋ ಏತ್ಥ ಕಥಾಸಲ್ಲಾಪೋತಿ।>
    text <೪೧೩>, <ಚತ್ತಾರೋಮೇ। ಬ್ರಾಹ್ಮಣ। ಪುಗ್ಗಲಾ ಸನ್ತೋ ಸಂವಿಜ್ಜಮಾನಾ ಲೋಕಸ್ಮಿಂ। ಕತಮೇ ಚತ್ತಾರೋ॥ ಇಧ। ಬ್ರಾಹ್ಮಣ। ಏಕಚ್ಚೋ ಪುಗ್ಗಲೋ ಅತ್ತನ್ತಪೋ ಹೋತಿ ಅತ್ತಪರಿತಾಪನಾನುಯೋಗಮನುಯುತ್ತೋ। ಇಧ ಪನ। ಬ್ರಾಹ್ಮಣ। ಏಕಚ್ಚೋ ಪುಗ್ಗಲೋ ಪರನ್ತಪೋ ಹೋತಿ ಪರಪರಿತಾಪನಾನುಯೋಗಮನುಯುತ್ತೋ। ಇಧ ಪನ। ಬ್ರಾಹ್ಮಣ। ಏಕಚ್ಚೋ ಪುಗ್ಗಲೋ ಅತ್ತನ್ತಪೋ ಚ ಹೋತಿ ಅತ್ತಪರಿತಾಪನಾನುಯೋಗಮನುಯುತ್ತೋ ಪರನ್ತಪೋ ಚ ಪರಪರಿತಾಪನಾನುಯೋಗಮನುಯುತ್ತೋ। ಇಧ ಪನ। ಬ್ರಾಹ್ಮಣ। ಏಕಚ್ಚೋ ಪುಗ್ಗಲೋ ನೇವತ್ತನ್ತಪೋ ಹೋತಿ ನಾತ್ತಪರಿತಾಪನಾನುಯೋಗಮನುಯುತ್ತೋ। ನ ಪರನ್ತಪೋ ನ ಪರಪರಿತಾಪನಾನುಯೋಗಮನುಯುತ್ತೋ। ಸೋ ಅನತ್ತನ್ತಪೋ ಅಪರನ್ತಪೋ ದಿಟ್ಠೇವ ಧಮ್ಮೇ ನಿಚ್ಛಾತೋ ನಿಬ್ಬುತೋ ಸೀತೀಭೂತೋ ಸುಖಪ್ಪಟಿಸಂವೇದೀ ಬ್ರಹ್ಮಭೂತೇನ ಅತ್ತನಾ ವಿಹರತಿ। ಇಮೇಸಂ। ಬ್ರಾಹ್ಮಣ। ಚತುನ್ನಂ ಪುಗ್ಗಲಾನಂ ಕತಮೋ ತೇ ಪುಗ್ಗಲೋ ಚಿತ್ತಂ ಆರಾಧೇತೀತಿ॥>
    text <ಯ್ವಾಯಂ। ಭೋ ಉದೇನ। ಪುಗ್ಗಲೋ ಅತ್ತನ್ತಪೋ ಅತ್ತಪರಿತಾಪನಾನುಯೋಗಮನುಯುತ್ತೋ ಅಯಂ ಮೇ ಪುಗ್ಗಲೋ ಚಿತ್ತಂ ನಾರಾಧೇತಿ। ಯೋಪಾಯಂ। ಭೋ ಉದೇನ। ಪುಗ್ಗಲೋ ಪರನ್ತಪೋ ಪರಪರಿತಾಪನಾನುಯೋಗಮನುಯುತ್ತೋ ಅಯಮ್ಪಿ ಮೇ ಪುಗ್ಗಲೋ ಚಿತ್ತಂ ನಾರಾಧೇತಿ। ಯೋಪಾಯಂ। ಭೋ ಉದೇನ। ಪುಗ್ಗಲೋ ಅತ್ತನ್ತಪೋ ಚ ಅತ್ತಪರಿತಾಪನಾನುಯೋಗಮನುಯುತ್ತೋ ಪರನ್ತಪೋ ಚ ಪರಪರಿತಾಪನಾನುಯೋಗಮನುಯುತ್ತೋ ಅಯಮ್ಪಿ ಮೇ ಪುಗ್ಗಲೋ ಚಿತ್ತಂ ನಾರಾಧೇತಿ। ಯೋ ಚ ಖೋ ಅಯಂ। ಭೋ ಉದೇನ। ಪುಗ್ಗಲೋ ನೇವತ್ತನ್ತಪೋ ನಾತ್ತಪರಿತಾಪನಾನುಯೋಗಮನುಯುತ್ತೋ ನ ಪರನ್ತಪೋ ನ ಪರಪರಿತಾಪನಾನುಯೋಗಮನುಯುತ್ತೋ ಸೋ ಅನತ್ತನ್ತಪೋ ಅಪರನ್ತಪೋ ದಿಟ್ಠೇವ ಧಮ್ಮೇ ನಿಚ್ಛಾತೋ ನಿಬ್ಬುತೋ ಸೀತೀಭೂತೋ ಸುಖಪ್ಪಟಿಸಂವೇದೀ ಬ್ರಹ್ಮಭೂತೇನ ಅತ್ತನಾ ವಿಹರತಿ। ಅಯಮೇವ ಮೇ ಪುಗ್ಗಲೋ ಚಿತ್ತಂ ಆರಾಧೇತೀತಿ।>
    text <ಕಸ್ಮಾ ಪನ ತೇ। ಬ್ರಾಹ್ಮಣ। ಇಮೇ ತಯೋ ಪುಗ್ಗಲಾ ಚಿತ್ತಂ ನಾರಾಧೇನ್ತೀತಿ॥ ಯ್ವಾಯಂ। ಭೋ ಉದೇನ। ಪುಗ್ಗಲೋ ಅತ್ತನ್ತಪೋ ಅತ್ತಪರಿತಾಪನಾನುಯೋಗಮನುಯುತ್ತೋ ಸೋ ಅತ್ತಾನಂ ಸುಖಕಾಮಂ ದುಕ್ಖಪಟಿಕ್ಕೂಲಂ ಆತಾಪೇತಿ ಪರಿತಾಪೇತಿ। ಇಮಿನಾ ಮೇ ಅಯಂ ಪುಗ್ಗಲೋ ಚಿತ್ತಂ ನಾರಾಧೇತಿ। ಯೋಪಾಯಂ। ಭೋ ಉದೇನ। ಪುಗ್ಗಲೋ ಪರನ್ತಪೋ ಪರಪರಿತಾಪನಾನುಯೋಗಮನುಯುತ್ತೋ ಸೋ ಪರಂ ಸುಖಕಾಮಂ ದುಕ್ಖಪಟಿಕ್ಕೂಲಂ ಆತಾಪೇತಿ ಪರಿತಾಪೇತಿ। ಇಮಿನಾ ಮೇ ಅಯಂ ಪುಗ್ಗಲೋ ಚಿತ್ತಂ ನಾರಾಧೇತಿ। ಯೋಪಾಯಂ। ಭೋ ಉದೇನ। ಪುಗ್ಗಲೋ ಅತ್ತನ್ತಪೋ ಚ ಅತ್ತಪರಿತಾಪನಾನುಯೋಗಮನುಯುತ್ತೋ ಪರನ್ತಪೋ ಚ ಪರಪರಿತಾಪನಾನುಯೋಗಮನುಯುತ್ತೋ ಸೋ ಅತ್ತಾನಞ್ಚ ಪರಞ್ಚ ಸುಖಕಾಮಂ ದುಕ್ಖಪಟಿಕ್ಕೂಲಂ ಆತಾಪೇತಿ ಪರಿತಾಪೇತಿ। ಇಮಿನಾ ಮೇ ಅಯಂ ಪುಗ್ಗಲೋ ಚಿತ್ತಂ ನಾರಾಧೇತಿ। ಯೋ ಚ ಖೋ ಅಯಂ। ಭೋ ಉದೇನ। ಪುಗ್ಗಲೋ ನೇವತ್ತನ್ತಪೋ ನಾತ್ತಪರಿತಾಪನಾನುಯೋಗಮನುಯುತ್ತೋ ನ ಪರನ್ತಪೋ ನ ಪರಪರಿತಾಪನಾನುಯೋಗಮನುಯುತ್ತೋ ಸೋ ಅನತ್ತನ್ತಪೋ ಅಪರನ್ತಪೋ ದಿಟ್ಠೇವ ಧಮ್ಮೇ ನಿಚ್ಛಾತೋ ನಿಬ್ಬುತೋ ಸೀತೀಭೂತೋ ಸುಖಪ್ಪಟಿಸಂವೇದೀ ಬ್ರಹ್ಮಭೂತೇನ ಅತ್ತನಾ ವಿಹರತಿ। ಸೋ ಅತ್ತಾನಞ್ಚ ಪರಞ್ಚ ಸುಖಕಾಮಂ ದುಕ್ಖಪಟಿಕ್ಕೂಲಂ ನೇವ ಆತಾಪೇತಿ ನ ಪರಿತಾಪೇತಿ। ಇಮಿನಾ ಮೇ ಅಯಂ ಪುಗ್ಗಲೋ ಚಿತ್ತಂ ಆರಾಧೇತೀತಿ।>
    text <೪೧೪>, <ದ್ವೇಮಾ। ಬ್ರಾಹ್ಮಣ। ಪರಿಸಾ। ಕತಮಾ ದ್ವೇ॥ ಇಧ। ಬ್ರಾಹ್ಮಣ। ಏಕಚ್ಚಾ ಪರಿಸಾ ಸಾರತ್ತರತ್ತಾ ಮಣಿಕುಣ್ಡಲೇಸು ಪುತ್ತಭರಿಯಂ ಪರಿಯೇಸತಿ। ದಾಸಿದಾಸಂ ಪರಿಯೇಸತಿ। ಖೇತ್ತವತ್ಥುಂ ಪರಿಯೇಸತಿ। ಜಾತರೂಪರಜತಂ ಪರಿಯೇಸತಿ।>
    text <ಇಧ ಪನ। ಬ್ರಾಹ್ಮಣ। ಏಕಚ್ಚಾ ಪರಿಸಾ ಅಸಾರತ್ತರತ್ತಾ ಮಣಿಕುಣ್ಡಲೇಸು ಪುತ್ತಭರಿಯಂ ಪಹಾಯ। ದಾಸಿದಾಸಂ ಪಹಾಯ। ಖೇತ್ತವತ್ಥುಂ ಪಹಾಯ। ಜಾತರೂಪರಜತಂ ಪಹಾಯ। ಅಗಾರಸ್ಮಾ ಅನಗಾರಿಯಂ ಪಬ್ಬಜಿತಾ। ಸ್ವಾಯಂ। ಬ್ರಾಹ್ಮಣ। ಪುಗ್ಗಲೋ ನೇವತ್ತನ್ತಪೋ ನಾತ್ತಪರಿತಾಪನಾನುಯೋಗಮನುಯುತ್ತೋ ನ ಪರನ್ತಪೋ ನ ಪರಪರಿತಾಪನಾನುಯೋಗಮನುಯುತ್ತೋ। ಸೋ ಅನತ್ತನ್ತಪೋ ಅಪರನ್ತಪೋ ದಿಟ್ಠೇವ ಧಮ್ಮೇ ನಿಚ್ಛಾತೋ ನಿಬ್ಬುತೋ ಸೀತೀಭೂತೋ ಸುಖಪ್ಪಟಿಸಂವೇದೀ ಬ್ರಹ್ಮಭೂತೇನ ಅತ್ತನಾ ವಿಹರತಿ। ಇಧ ಕತಮಂ ತ್ವಂ। ಬ್ರಾಹ್ಮಣ। ಪುಗ್ಗಲಂ ಕತಮಾಯ ಪರಿಸಾಯ ಬಹುಲಂ ಸಮನುಪಸ್ಸಸಿ ಯಾ ಚಾಯಂ ಪರಿಸಾ ಸಾರತ್ತರತ್ತಾ ಮಣಿಕುಣ್ಡಲೇಸು ಪುತ್ತಭರಿಯಂ ಪರಿಯೇಸತಿ ದಾಸಿದಾಸಂ ಪರಿಯೇಸತಿ ಖೇತ್ತವತ್ಥುಂ ಪರಿಯೇಸತಿ ಜಾತರೂಪರಜತಂ ಪರಿಯೇಸತಿ। ಯಾ ಚಾಯಂ ಪರಿಸಾ ಅಸಾರತ್ತರತ್ತಾ ಮಣಿಕುಣ್ಡಲೇಸು ಪುತ್ತಭರಿಯಂ ಪಹಾಯ ದಾಸಿದಾಸಂ ಪಹಾಯ ಖೇತ್ತವತ್ಥುಂ ಪಹಾಯ ಜಾತರೂಪರಜತಂ ಪಹಾಯ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತಾತಿ॥>
    text <ಯ್ವಾಯಂ। ಭೋ ಉದೇನ। ಪುಗ್ಗಲೋ ನೇವತ್ತನ್ತಪೋ ನಾತ್ತಪರಿತಾಪನಾನುಯೋಗಮನುಯುತ್ತೋ ನ ಪರನ್ತಪೋ ನ ಪರಪರಿತಾಪನಾನುಯೋಗಮನುಯುತ್ತೋ ಸೋ ಅನತ್ತನ್ತಪೋ ಅಪರನ್ತಪೋ ದಿಟ್ಠೇವ ಧಮ್ಮೇ ನಿಚ್ಛಾತೋ ನಿಬ್ಬುತೋ ಸೀತೀಭೂತೋ ಸುಖಪ್ಪಟಿಸಂವೇದೀ ಬ್ರಹ್ಮಭೂತೇನ ಅತ್ತನಾ ವಿಹರತಿ। ಇಮಾಹಂ ಪುಗ್ಗಲಂ ಯಾಯಂ ಪರಿಸಾ ಅಸಾರತ್ತರತ್ತಾ ಮಣಿಕುಣ್ಡಲೇಸು ಪುತ್ತಭರಿಯಂ ಪಹಾಯ ದಾಸಿದಾಸಂ ಪಹಾಯ ಖೇತ್ತವತ್ಥುಂ ಪಹಾಯ ಜಾತರೂಪರಜತಂ ಪಹಾಯ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತಾ ಇಮಿಸ್ಸಂ ಪರಿಸಾಯಂ ಬಹುಲಂ ಸಮನುಪಸ್ಸಾಮೀತಿ।>
    text <ಇದಾನೇವ ಖೋ ಪನ ತೇ। ಬ್ರಾಹ್ಮಣ। ಭಾಸಿತಂ ಮಯಂ ಏವಂ ಆಜಾನಾಮ ಅಮ್ಭೋ ಸಮಣ। ನತ್ಥಿ ಧಮ್ಮಿಕೋ ಪರಿಬ್ಬಜೋ। ಏವಂ ಮೇ ಏತ್ಥ ಹೋತಿ। ತಞ್ಚ ಖೋ ಭವನ್ತರೂಪಾನಂ ವಾ ಅದಸ್ಸನಾ। ಯೋ ವಾ ಪನೇತ್ಥ ಧಮ್ಮೋತಿ। ಅದ್ಧಾ ಮೇಸಾ। ಭೋ ಉದೇನ। ಸಾನುಗ್ಗಹಾ ವಾಚಾ ಭಾಸಿತಾ। ಅತ್ಥಿ ಧಮ್ಮಿಕೋ ಪರಿಬ್ಬಜೋ ಏವಂ ಮೇ ಏತ್ಥ ಹೋತಿ। ಏವಞ್ಚ ಪನ ಮಂ ಭವಂ ಉದೇನೋ ಧಾರೇತು। ಯೇ ಚ ಮೇ ಭೋತಾ ಉದೇನೇನ ಚತ್ತಾರೋ ಪುಗ್ಗಲಾ ಸಂಖಿತ್ತೇನ ವುತ್ತಾ ವಿತ್ಥಾರೇನ ಅವಿಭತ್ತಾ। ಸಾಧು ಮೇ ಭವಂ। ಉದೇನೋ ಇಮೇ ಚತ್ತಾರೋ ಪುಗ್ಗಲೇ ವಿತ್ಥಾರೇನ ವಿಭಜತು ಅನುಕಮ್ಪಂ ಉಪಾದಾಯಾತಿ। ತೇನ ಹಿ। ಬ್ರಾಹ್ಮಣ। ಸುಣಾಹಿ। ಸಾಧುಕಂ ಮನಸಿ ಕರೋಹಿ। ಭಾಸಿಸ್ಸಾಮೀತಿ। ಏವಂ। ಭೋತಿ ಖೋ ಘೋಟಮುಖೋ ಬ್ರಾಹ್ಮಣೋ ಆಯಸ್ಮತೋ ಉದೇನಸ್ಸ ಪಚ್ಚಸ್ಸೋಸಿ। ಆಯಸ್ಮಾ ಉದೇನೋ ಏತದವೋಚ>
    text <೪೧೫>, <ಕತಮೋ ಚ। ಬ್ರಾಹ್ಮಣ। ಪುಗ್ಗಲೋ ಅತ್ತನ್ತಪೋ ಅತ್ತಪರಿತಾಪನಾನುಯೋಗಮನುಯುತ್ತೋ॥ ಇಧ। ಬ್ರಾಹ್ಮಣ। ಏಕಚ್ಚೋ ಪುಗ್ಗಲೋ ಅಚೇಲಕೋ ಹೋತಿ ಮುತ್ತಾಚಾರೋ ಹತ್ಥಾಪಲೇಖನೋ ನಏಹಿಭದ್ದನ್ತಿಕೋ ನತಿಟ್ಠಭದ್ದನ್ತಿಕೋ। ನಾಭಿಹಟಂ ನ ಉದ್ದಿಸ್ಸಕತಂ ನ ನಿಮನ್ತನಂ ಸಾದಿಯತಿ। ಸೋ ನ ಕುಮ್ಭಿಮುಖಾ ಪಟಿಗ್ಗಣ್ಹಾತಿ। ನ ಕಳೋಪಿಮುಖಾ ಪಟಿಗ್ಗಣ್ಹಾತಿ। ನ ಏಳಕಮನ್ತರಂ। ನ ದಣ್ಡಮನ್ತರಂ। ನ ಮುಸಲಮನ್ತರಂ। ನ ದ್ವಿನ್ನಂ ಭುಞ್ಜಮಾನಾನಂ। ನ ಗಬ್ಭಿನಿಯಾ। ನ ಪಾಯಮಾನಾಯ। ನ ಪುರಿಸನ್ತರಗತಾಯ। ನ ಸಙ್ಕಿತ್ತೀಸು। ನ ಯತ್ಥ ಸಾ ಉಪಟ್ಠಿತೋ ಹೋತಿ। ನ ಯತ್ಥ ಮಕ್ಖಿಕಾ ಸಣ್ಡಸಣ್ಡಚಾರಿನೀ। ನ ಮಚ್ಛಂ ನ ಮಂಸಂ। ನ ಸುರಂ ನ ಮೇರಯಂ ನ ಥುಸೋದಕಂ ಪಿವತಿ। ಸೋ ಏಕಾಗಾರಿಕೋ ವಾ ಹೋತಿ ಏಕಾಲೋಪಿಕೋ। ದ್ವಾಗಾರಿಕೋ ವಾ ಹೋತಿ ದ್ವಾಲೋಪಿಕೋ…ಪೇ॰… ಸತ್ತಾಗಾರಿಕೋ ವಾ ಹೋತಿ ಸತ್ತಾಲೋಪಿಕೋ। ಏಕಿಸ್ಸಾಪಿ ದತ್ತಿಯಾ ಯಾಪೇತಿ। ದ್ವೀಹಿಪಿ ದತ್ತೀಹಿ ಯಾಪೇತಿ…ಪೇ॰… ಸತ್ತಹಿಪಿ ದತ್ತೀಹಿ ಯಾಪೇತಿ। ಏಕಾಹಿಕಮ್ಪಿ ಆಹಾರಂ ಆಹಾರೇತಿ। ದ್ವೀಹಿಕಮ್ಪಿ ಆಹಾರಂ ಆಹಾರೇತಿ…ಪೇ॰… ಸತ್ತಾಹಿಕಮ್ಪಿ ಆಹಾರಂ ಆಹಾರೇತಿ ಇತಿ ಏವರೂಪಂ ಅದ್ಧಮಾಸಿಕಂ ಪರಿಯಾಯಭತ್ತಭೋಜನಾನುಯೋಗಮನುಯುತ್ತೋ ವಿಹರತಿ। ಸೋ ಸಾಕಭಕ್ಖೋ ವಾ ಹೋತಿ। ಸಾಮಾಕಭಕ್ಖೋ ವಾ ಹೋತಿ। ನೀವಾರಭಕ್ಖೋ ವಾ ಹೋತಿ। ದದ್ದುಲಭಕ್ಖೋ ವಾ ಹೋತಿ। ಹಟಭಕ್ಖೋ ವಾ ಹೋತಿ। ಕಣಭಕ್ಖೋ ವಾ ಹೋತಿ। ಆಚಾಮಭಕ್ಖೋ ವಾ ಹೋತಿ। ಪಿಞ್ಞಾಕಭಕ್ಖೋ ವಾ ಹೋತಿ। ತಿಣಭಕ್ಖೋ ವಾ ಹೋತಿ। ಗೋಮಯಭಕ್ಖೋ ವಾ ಹೋತಿ। ವನಮೂಲಫಲಾಹಾರೋ ಯಾಪೇತಿ ಪವತ್ತಫಲಭೋಜೀ। ಸೋ ಸಾಣಾನಿಪಿ ಧಾರೇತಿ। ಮಸಾಣಾನಿಪಿ ಧಾರೇತಿ। ಛವದುಸ್ಸಾನಿಪಿ ಧಾರೇತಿ। ಪಂಸುಕೂಲಾನಿಪಿ ಧಾರೇತಿ। ತಿರೀಟಾನಿಪಿ ಧಾರೇತಿ। ಅಜಿನಮ್ಪಿ ಧಾರೇತಿ। ಅಜಿನಕ್ಖಿಪಮ್ಪಿ ಧಾರೇತಿ। ಕುಸಚೀರಮ್ಪಿ ಧಾರೇತಿ। ವಾಕಚೀರಮ್ಪಿ ಧಾರೇತಿ। ಫಲಕಚೀರಮ್ಪಿ ಧಾರೇತಿ। ಕೇಸಕಮ್ಬಲಮ್ಪಿ ಧಾರೇತಿ। ವಾಳಕಮ್ಬಲಮ್ಪಿ ಧಾರೇತಿ। ಉಲೂಕಪಕ್ಖಮ್ಪಿ ಧಾರೇತಿ। ಕೇಸಮಸ್ಸುಲೋಚಕೋಪಿ ಹೋತಿ ಕೇಸಮಸ್ಸುಲೋಚನಾನುಯೋಗಮನುಯುತ್ತೋ। ಉಬ್ಭಟ್ಠಕೋಪಿ ಹೋತಿ ಆಸನಪಟಿಕ್ಖಿತ್ತೋ। ಉಕ್ಕುಟಿಕೋಪಿ ಹೋತಿ ಉಕ್ಕುಟಿಕಪ್ಪಧಾನಮನುಯುತ್ತೋ। ಕಣ್ಟಕಾಪಸ್ಸಯಿಕೋಪಿ ಹೋತಿ ಕಣ್ಟಕಾಪಸ್ಸಯೇ ಸೇಯ್ಯಂ ಕಪ್ಪೇತಿ। ಸಾಯತತಿಯಕಮ್ಪಿ ಉದಕೋರೋಹನಾನುಯೋಗಮನುಯುತ್ತೋ ವಿಹರತಿ ಇತಿ ಏವರೂಪಂ ಅನೇಕವಿಹಿತಂ ಕಾಯಸ್ಸ ಆತಾಪನಪರಿತಾಪನಾನುಯೋಗಮನುಯುತ್ತೋ ವಿಹರತಿ। ಅಯಂ ವುಚ್ಚತಿ। ಬ್ರಾಹ್ಮಣ। ಪುಗ್ಗಲೋ ಅತ್ತನ್ತಪೋ ಅತ್ತಪರಿತಾಪನಾನುಯೋಗಮನುಯುತ್ತೋ।>
    text <೪೧೬>, <ಕತಮೋ ಚ। ಬ್ರಾಹ್ಮಣ। ಪುಗ್ಗಲೋ ಪರನ್ತಪೋ ಪರಪರಿತಾಪನಾನುಯೋಗಮನುಯುತ್ತೋ॥ ಇಧ। ಬ್ರಾಹ್ಮಣ। ಏಕಚ್ಚೋ ಪುಗ್ಗಲೋ ಓರಬ್ಭಿಕೋ ಹೋತಿ ಸೂಕರಿಕೋ ಸಾಕುಣಿಕೋ ಮಾಗವಿಕೋ ಲುದ್ದೋ ಮಚ್ಛಘಾತಕೋ ಚೋರೋ ಚೋರಘಾತಕೋ ಗೋಘಾತಕೋ ಬನ್ಧನಾಗಾರಿಕೋ ಯೇ ವಾ ಪನಞ್ಞೇಪಿ ಕೇಚಿ ಕುರೂರಕಮ್ಮನ್ತಾ। ಅಯಂ ವುಚ್ಚತಿ। ಬ್ರಾಹ್ಮಣ। ಪುಗ್ಗಲೋ ಪರನ್ತಪೋ ಪರಪರಿತಾಪನಾನುಯೋಗಮನುಯುತ್ತೋ।>
    text <೪೧೭>, <ಕತಮೋ ಚ। ಬ್ರಾಹ್ಮಣ। ಪುಗ್ಗಲೋ ಅತ್ತನ್ತಪೋ ಚ ಅತ್ತಪರಿತಾಪನಾನುಯೋಗಮನುಯುತ್ತೋ। ಪರನ್ತಪೋ ಚ ಪರಪರಿತಾಪನಾನುಯೋಗಮನುಯುತ್ತೋ॥ ಇಧ। ಬ್ರಾಹ್ಮಣ। ಏಕಚ್ಚೋ ಪುಗ್ಗಲೋ ರಾಜಾ ವಾ ಹೋತಿ ಖತ್ತಿಯೋ ಮುದ್ಧಾವಸಿತ್ತೋ। ಬ್ರಾಹ್ಮಣೋ ವಾ ಮಹಾಸಾಲೋ। ಸೋ ಪುರತ್ಥಿಮೇನ ನಗರಸ್ಸ ನವಂ ಸನ್ಥಾಗಾರಂ ಕಾರಾಪೇತ್ವಾ ಕೇಸಮಸ್ಸುಂ ಓಹಾರೇತ್ವಾ ಖರಾಜಿನಂ ನಿವಾಸೇತ್ವಾ ಸಪ್ಪಿತೇಲೇನ ಕಾಯಂ ಅಬ್ಭಞ್ಜಿತ್ವಾ ಮಗವಿಸಾಣೇನ ಪಿಟ್ಠಿಂ ಕಣ್ಡುವಮಾನೋ ನವಂ ಸನ್ಥಾಗಾರಂ ಪವಿಸತಿ ಸದ್ಧಿಂ ಮಹೇಸಿಯಾ ಬ್ರಾಹ್ಮಣೇನ ಚ ಪುರೋಹಿತೇನ। ಸೋ ತತ್ಥ ಅನನ್ತರಹಿತಾಯ ಭೂಮಿಯಾ ಹರಿತುಪಲಿತ್ತಾಯ ಸೇಯ್ಯಂ ಕಪ್ಪೇತಿ। ಏಕಿಸ್ಸಾಯ ಗಾವಿಯಾ ಸರೂಪವಚ್ಛಾಯ ಯಂ ಏಕಸ್ಮಿಂ ಥನೇ ಖೀರಂ ಹೋತಿ ತೇನ ರಾಜಾ ಯಾಪೇತಿ। ಯಂ ದುತಿಯಸ್ಮಿಂ ಥನೇ ಖೀರಂ ಹೋತಿ ತೇನ ಮಹೇಸೀ ಯಾಪೇತಿ। ಯಂ ತತಿಯಸ್ಮಿಂ ಥನೇ ಖೀರಂ ಹೋತಿ ತೇನ ಬ್ರಾಹ್ಮಣೋ ಪುರೋಹಿತೋ ಯಾಪೇತಿ। ಯಂ ಚತುತ್ಥಸ್ಮಿಂ ಥನೇ ಖೀರಂ ಹೋತಿ ತೇನ ಅಗ್ಗಿಂ ಜುಹತಿ। ಅವಸೇಸೇನ ವಚ್ಛಕೋ ಯಾಪೇತಿ। ಸೋ ಏವಮಾಹ ಏತ್ತಕಾ ಉಸಭಾ ಹಞ್ಞನ್ತು ಯಞ್ಞತ್ಥಾಯ। ಏತ್ತಕಾ ವಚ್ಛತರಾ ಹಞ್ಞನ್ತು ಯಞ್ಞತ್ಥಾಯ। ಏತ್ತಕಾ ವಚ್ಛತರಿಯೋ ಹಞ್ಞನ್ತು ಯಞ್ಞತ್ಥಾಯ। ಏತ್ತಕಾ ಅಜಾ ಹಞ್ಞನ್ತು ಯಞ್ಞತ್ಥಾಯ। ಏತ್ತಕಾ ಉರಬ್ಭಾ ಹಞ್ಞನ್ತು ಯಞ್ಞತ್ಥಾಯ। ಏತ್ತಕಾ ಅಸ್ಸಾ ಹಞ್ಞನ್ತು ಯಞ್ಞತ್ಥಾಯ। ಏತ್ತಕಾ ರುಕ್ಖಾ ಛಿಜ್ಜನ್ತು ಯೂಪತ್ಥಾಯ। ಏತ್ತಕಾ ದಬ್ಭಾ ಲೂಯನ್ತು ಬರಿಹಿಸತ್ಥಾಯಾತಿ। ಯೇಪಿಸ್ಸ ತೇ ಹೋನ್ತಿ ದಾಸಾತಿ ವಾ ಪೇಸ್ಸಾತಿ ವಾ ಕಮ್ಮಕರಾತಿ ವಾ ತೇಪಿ ದಣ್ಡತಜ್ಜಿತಾ ಭಯತಜ್ಜಿತಾ ಅಸ್ಸುಮುಖಾ ರುದಮಾನಾ ಪರಿಕಮ್ಮಾನಿ ಕರೋನ್ತಿ। ಅಯಂ ವುಚ್ಚತಿ। ಬ್ರಾಹ್ಮಣ। ಪುಗ್ಗಲೋ ಅತ್ತನ್ತಪೋ ಚ ಅತ್ತಪರಿತಾಪನಾನುಯೋಗಮನುಯುತ್ತೋ। ಪರನ್ತಪೋ ಚ ಪರಪರಿತಾಪನಾನುಯೋಗಮನುಯುತ್ತೋ।>
    text <೪೧೮>, <ಕತಮೋ ಚ। ಬ್ರಾಹ್ಮಣ। ಪುಗ್ಗಲೋ ನೇವತ್ತನ್ತಪೋ ನಾತ್ತಪರಿತಾಪನಾನುಯೋಗಮನುಯುತ್ತೋ। ನ ಪರನ್ತಪೋ ನ ಪರಪರಿತಾಪನಾನುಯೋಗಮನುಯುತ್ತೋ। ಸೋ ಅನತ್ತನ್ತಪೋ ಅಪರನ್ತಪೋ ದಿಟ್ಠೇವ ಧಮ್ಮೇ ನಿಚ್ಛಾತೋ ನಿಬ್ಬುತೋ ಸೀತೀಭೂತೋ ಸುಖಪ್ಪಟಿಸಂವೇದೀ ಬ್ರಹ್ಮಭೂತೇನ ಅತ್ತನಾ ವಿಹರತಿ॥ ಇಧ। ಬ್ರಾಹ್ಮಣ। ತಥಾಗತೋ ಲೋಕೇ ಉಪ್ಪಜ್ಜತಿ ಅರಹಂ ಸಮ್ಮಾಸಮ್ಬುದ್ಧೋ ವಿಜ್ಜಾಚರಣಸಮ್ಪನ್ನೋ ಸುಗತೋ ಲೋಕವಿದೂ ಅನುತ್ತರೋ ಪುರಿಸದಮ್ಮಸಾರಥಿ ಸತ್ಥಾ ದೇವಮನುಸ್ಸಾನಂ ಬುದ್ಧೋ ಭಗವಾ। ಸೋ ಇಮಂ ಲೋಕಂ ಸದೇವಕಂ ಸಮಾರಕಂ ಸಬ್ರಹ್ಮಕಂ ಸಸ್ಸಮಣಬ್ರಾಹ್ಮಣಿಂ ಪಜಂ ಸದೇವಮನುಸ್ಸಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಪವೇದೇತಿ। ಸೋ ಧಮ್ಮಂ ದೇಸೇತಿ ಆದಿಕಲ್ಯಾಣಂ ಮಜ್ಝೇಕಲ್ಯಾಣಂ ಪರಿಯೋಸಾನಕಲ್ಯಾಣಂ ಸಾತ್ಥಂ ಸಬ್ಯಞ್ಜನಂ। ಕೇವಲಪರಿಪುಣ್ಣಂ ಪರಿಸುದ್ಧಂ ಬ್ರಹ್ಮಚರಿಯಂ ಪಕಾಸೇತಿ। ತಂ ಧಮ್ಮಂ ಸುಣಾತಿ ಗಹಪತಿ ವಾ ಗಹಪತಿಪುತ್ತೋ ವಾ ಅಞ್ಞತರಸ್ಮಿಂ ವಾ ಕುಲೇ ಪಚ್ಚಾಜಾತೋ। ಸೋ ತಂ ಧಮ್ಮಂ ಸುತ್ವಾ ತಥಾಗತೇ ಸದ್ಧಂ ಪಟಿಲಭತಿ। ಸೋ ತೇನ ಸದ್ಧಾಪಟಿಲಾಭೇನ ಸಮನ್ನಾಗತೋ ಇತಿ ಪಟಿಸಞ್ಚಿಕ್ಖತಿ ಸಮ್ಬಾಧೋ ಘರಾವಾಸೋ ರಜೋಪಥೋ ಅಬ್ಭೋಕಾಸೋ ಪಬ್ಬಜ್ಜಾ। ನಯಿದಂ ಸುಕರಂ ಅಗಾರಂ ಅಜ್ಝಾವಸತಾ ಏಕನ್ತಪರಿಪುಣ್ಣಂ ಏಕನ್ತಪರಿಸುದ್ಧಂ ಸಙ್ಖಲಿಖಿತಂ ಬ್ರಹ್ಮಚರಿಯಂ ಚರಿತುಂ। ಯಂನೂನಾಹಂ ಕೇಸಮಸ್ಸುಂ ಓಹಾರೇತ್ವಾ ಕಾಸಾಯಾನಿ ವತ್ಥಾನಿ ಅಚ್ಛಾದೇತ್ವಾ ಅಗಾರಸ್ಮಾ ಅನಗಾರಿಯಂ ಪಬ್ಬಜೇಯ್ಯನ್ತಿ। ಸೋ ಅಪರೇನ ಸಮಯೇನ ಅಪ್ಪಂ ವಾ ಭೋಗಕ್ಖನ್ಧಂ ಪಹಾಯ ಮಹನ್ತಂ ವಾ ಭೋಗಕ್ಖನ್ಧಂ ಪಹಾಯ। ಅಪ್ಪಂ ವಾ ಞಾತಿಪರಿವಟ್ಟಂ ಪಹಾಯ ಮಹನ್ತಂ ವಾ ಞಾತಿಪರಿವಟ್ಟಂ ಪಹಾಯ। ಕೇಸಮಸ್ಸುಂ ಓಹಾರೇತ್ವಾ ಕಾಸಾಯಾನಿ ವತ್ಥಾನಿ ಅಚ್ಛಾದೇತ್ವಾ ಅಗಾರಸ್ಮಾ ಅನಗಾರಿಯಂ ಪಬ್ಬಜತಿ। ಸೋ ಏವಂ ಪಬ್ಬಜಿತೋ ಸಮಾನೋ ಭಿಕ್ಖೂನಂ ಸಿಕ್ಖಾಸಾಜೀವಸಮಾಪನ್ನೋ ಪಾಣಾತಿಪಾತಂ ಪಹಾಯ ಪಾಣಾತಿಪಾತಾ ಪಟಿವಿರತೋ ಹೋತಿ। ನಿಹಿತದಣ್ಡೋ ನಿಹಿತಸತ್ಥೋ ಲಜ್ಜೀ ದಯಾಪನ್ನೋ ಸಬ್ಬಪಾಣಭೂತಹಿತಾನುಕಮ್ಪೀ ವಿಹರತಿ।>
    text <ಅದಿನ್ನಾದಾನಂ ಪಹಾಯ ಅದಿನ್ನಾದಾನಾ ಪಟಿವಿರತೋ ಹೋತಿ ದಿನ್ನಾದಾಯೀ ದಿನ್ನಪಾಟಿಕಙ್ಖೀ। ಅಥೇನೇನ ಸುಚಿಭೂತೇನ ಅತ್ತನಾ ವಿಹರತಿ।>
    text <ಅಬ್ರಹ್ಮಚರಿಯಂ ಪಹಾಯ ಬ್ರಹ್ಮಚಾರೀ ಹೋತಿ ಆರಾಚಾರೀ ವಿರತೋ ಮೇಥುನಾ ಗಾಮಧಮ್ಮಾ।>
    text <ಮುಸಾವಾದಂ ಪಹಾಯ ಮುಸಾವಾದಾ ಪಟಿವಿರತೋ ಹೋತಿ ಸಚ್ಚವಾದೀ ಸಚ್ಚಸನ್ಧೋ ಥೇತೋ ಪಚ್ಚಯಿಕೋ ಅವಿಸಂವಾದಕೋ ಲೋಕಸ್ಸ।>
    text <ಪಿಸುಣಂ ವಾಚಂ ಪಹಾಯ ಪಿಸುಣಾಯ ವಾಚಾಯ ಪಟಿವಿರತೋ ಹೋತಿ। ಇತೋ ಸುತ್ವಾ ನ ಅಮುತ್ರ ಅಕ್ಖಾತಾ ಇಮೇಸಂ ಭೇದಾಯ। ಅಮುತ್ರ ವಾ ಸುತ್ವಾ ನ ಇಮೇಸಂ ಅಕ್ಖಾತಾ ಅಮೂಸಂ ಭೇದಾಯ। ಇತಿ ಭಿನ್ನಾನಂ ವಾ ಸನ್ಧಾತಾ ಸಹಿತಾನಂ ವಾ ಅನುಪ್ಪದಾತಾ। ಸಮಗ್ಗಾರಾಮೋ ಸಮಗ್ಗರತೋ ಸಮಗ್ಗನನ್ದೀ ಸಮಗ್ಗಕರಣಿಂ ವಾಚಂ ಭಾಸಿತಾ ಹೋತಿ।>
    text <ಫರುಸಂ ವಾಚಂ ಪಹಾಯ ಫರುಸಾಯ ವಾಚಾಯ ಪಟಿವಿರತೋ ಹೋತಿ। ಯಾ ಸಾ ವಾಚಾ ನೇಲಾ ಕಣ್ಣಸುಖಾ ಪೇಮನೀಯಾ ಹದಯಙ್ಗಮಾ ಪೋರೀ ಬಹುಜನಕನ್ತಾ ಬಹುಜನಮನಾಪಾ ತಥಾರೂಪಿಂ ವಾಚಂ ಭಾಸಿತಾ ಹೋತಿ।>
    text <ಸಮ್ಫಪ್ಪಲಾಪಂ ಪಹಾಯ ಸಮ್ಫಪ್ಪಲಾಪಾ ಪಟಿವಿರತೋ ಹೋತಿ। ಕಾಲವಾದೀ ಭೂತವಾದೀ ಅತ್ಥವಾದೀ ಧಮ್ಮವಾದೀ ವಿನಯವಾದೀ। ನಿಧಾನವತಿಂ ವಾಚಂ ಭಾಸಿತಾ ಕಾಲೇನ ಸಾಪದೇಸಂ ಪರಿಯನ್ತವತಿಂ ಅತ್ಥಸಂಹಿತಂ।>
    text <ಸೋ ಬೀಜಗಾಮಭೂತಗಾಮಸಮಾರಮ್ಭಾ ಪಟಿವಿರತೋ ಹೋತಿ। ಏಕಭತ್ತಿಕೋ ಹೋತಿ ರತ್ತೂಪರತೋ ವಿರತೋ ವಿಕಾಲಭೋಜನಾ। ನಚ್ಚಗೀತವಾದಿತವಿಸೂಕದಸ್ಸನಾ ಪಟಿವಿರತೋ ಹೋತಿ। ಮಾಲಾಗನ್ಧವಿಲೇಪನಧಾರಣಮಣ್ಡನವಿಭೂಸನಟ್ಠಾನಾ ಪಟಿವಿರತೋ ಹೋತಿ। ಉಚ್ಚಾಸಯನಮಹಾಸಯನಾ ಪಟಿವಿರತೋ ಹೋತಿ। ಜಾತರೂಪರಜತಪಟಿಗ್ಗಹಣಾ ಪಟಿವಿರತೋ ಹೋತಿ। ಆಮಕಧಞ್ಞಪಟಿಗ್ಗಹಣಾ ಪಟಿವಿರತೋ ಹೋತಿ। ಆಮಕಮಂಸಪಟಿಗ್ಗಹಣಾ ಪಟಿವಿರತೋ ಹೋತಿ। ಇತ್ಥಿಕುಮಾರಿಕಪಟಿಗ್ಗಹಣಾ ಪಟಿವಿರತೋ ಹೋತಿ। ದಾಸಿದಾಸಪಟಿಗ್ಗಹಣಾ ಪಟಿವಿರತೋ ಹೋತಿ। ಅಜೇಳಕಪಟಿಗ್ಗಹಣಾ ಪಟಿವಿರತೋ ಹೋತಿ। ಕುಕ್ಕುಟಸೂಕರಪಟಿಗ್ಗಹಣಾ ಪಟಿವಿರತೋ ಹೋತಿ। ಹತ್ಥಿಗವಸ್ಸವಳವಪಟಿಗ್ಗಹಣಾ ಪಟಿವಿರತೋ ಹೋತಿ। ಖೇತ್ತವತ್ಥುಪಟಿಗ್ಗಹಣಾ ಪಟಿವಿರತೋ ಹೋತಿ। ದೂತೇಯ್ಯಪಹಿಣಗಮನಾನುಯೋಗಾ ಪಟಿವಿರತೋ ಹೋತಿ। ಕಯವಿಕ್ಕಯಾ ಪಟಿವಿರತೋ ಹೋತಿ। ತುಲಾಕೂಟಕಂಸಕೂಟಮಾನಕೂಟಾ ಪಟಿವಿರತೋ ಹೋತಿ। ಉಕ್ಕೋಟನವಞ್ಚನನಿಕತಿಸಾಚಿಯೋಗಾ ಪಟಿವಿರತೋ ಹೋತಿ। ಛೇದನವಧಬನ್ಧನವಿಪರಾಮೋಸಆಲೋಪಸಹಸಾಕಾರಾ ಪಟಿವಿರತೋ ಹೋತಿ।>
    text <ಸೋ ಸನ್ತುಟ್ಠೋ ಹೋತಿ ಕಾಯಪರಿಹಾರಿಕೇನ ಚೀವರೇನ। ಕುಚ್ಛಿಪರಿಹಾರಿಕೇನ ಪಿಣ್ಡಪಾತೇನ। ಸೋ ಯೇನ ಯೇನೇವ ಪಕ್ಕಮತಿ ಸಮಾದಾಯೇವ ಪಕ್ಕಮತಿ। ಸೇಯ್ಯಥಾಪಿ ನಾಮ ಪಕ್ಖೀ ಸಕುಣೋ ಯೇನ ಯೇನೇವ ಡೇತಿ ಸಪತ್ತಭಾರೋವ ಡೇತಿ। ಏವಮೇವ ಭಿಕ್ಖು ಸನ್ತುಟ್ಠೋ ಹೋತಿ ಕಾಯಪರಿಹಾರಿಕೇನ ಚೀವರೇನ। ಕುಚ್ಛಿಪರಿಹಾರಿಕೇನ ಪಿಣ್ಡಪಾತೇನ। ಸೋ ಯೇನ ಯೇನೇವ ಪಕ್ಕಮತಿ ಸಮಾದಾಯೇವ ಪಕ್ಕಮತಿ। ಸೋ ಇಮಿನಾ ಅರಿಯೇನ ಸೀಲಕ್ಖನ್ಧೇನ ಸಮನ್ನಾಗತೋ ಅಜ್ಝತ್ತಂ ಅನವಜ್ಜಸುಖಂ ಪಟಿಸಂವೇದೇತಿ।>
    text <೪೧೯>, <ಸೋ ಚಕ್ಖುನಾ ರೂಪಂ ದಿಸ್ವಾ ನ ನಿಮಿತ್ತಗ್ಗಾಹೀ ಹೋತಿ ನಾನುಬ್ಯಞ್ಜನಗ್ಗಾಹೀ। ಯತ್ವಾಧಿಕರಣಮೇನಂ ಚಕ್ಖುನ್ದ್ರಿಯಂ ಅಸಂವುತಂ ವಿಹರನ್ತಂ ಅಭಿಜ್ಝಾದೋಮನಸ್ಸಾ ಪಾಪಕಾ ಅಕುಸಲಾ ಧಮ್ಮಾ ಅನ್ವಾಸ್ಸವೇಯ್ಯುಂ ತಸ್ಸ ಸಂವರಾಯ ಪಟಿಪಜ್ಜತಿ। ರಕ್ಖತಿ ಚಕ್ಖುನ್ದ್ರಿಯಂ। ಚಕ್ಖುನ್ದ್ರಿಯೇ ಸಂವರಂ ಆಪಜ್ಜತಿ। ಸೋತೇನ ಸದ್ದಂ ಸುತ್ವಾ…ಪೇ॰… ಘಾನೇನ ಗನ್ಧಂ ಘಾಯಿತ್ವಾ… ಜಿವ್ಹಾಯ ರಸಂ ಸಾಯಿತ್ವಾ… ಕಾಯೇನ ಫೋಟ್ಠಬ್ಬಂ ಫುಸಿತ್ವಾ… ಮನಸಾ ಧಮ್ಮಂ ವಿಞ್ಞಾಯನ ನ ನಿಮಿತ್ತಗ್ಗಾಹೀ ಹೋತಿ ನಾನುಬ್ಯಞ್ಜನಗ್ಗಾಹೀ। ಯತ್ವಾಧಿಕರಣಮೇನಂ ಮನಿನ್ದ್ರಿಯಂ ಅಸಂವುತಂ ವಿಹರನ್ತಂ ಅಭಿಜ್ಝಾದೋಮನಸ್ಸಾ ಪಾಪಕಾ ಅಕುಸಲಾ ಧಮ್ಮಾ ಅನ್ವಾಸ್ಸವೇಯ್ಯುಂ ತಸ್ಸ ಸಂವರಾಯ ಪಟಿಪಜ್ಜತಿ। ರಕ್ಖತಿ ಮನಿನ್ದ್ರಿಯಂ। ಮನಿನ್ದ್ರಿಯೇ ಸಂವರಂ ಆಪಜ್ಜತಿ। ಸೋ ಇಮಿನಾ ಅರಿಯೇನ ಇನ್ದ್ರಿಯಸಂವರೇನ ಸಮನ್ನಾಗತೋ ಅಜ್ಝತ್ತಂ ಅಬ್ಯಾಸೇಕಸುಖಂ ಪಟಿಸಂವೇದೇತಿ।>
    text <ಸೋ ಅಭಿಕ್ಕನ್ತೇ ಪಟಿಕ್ಕನ್ತೇ ಸಮ್ಪಜಾನಕಾರೀ ಹೋತಿ। ಆಲೋಕಿತೇ ವಿಲೋಕಿತೇ ಸಮ್ಪಜಾನಕಾರೀ ಹೋತಿ। ಸಮಿಞ್ಜಿತೇ ಪಸಾರಿತೇ ಸಮ್ಪಜಾನಕಾರೀ ಹೋತಿ। ಸಙ್ಘಾಟಿಪತ್ತಚೀವರಧಾರಣೇ ಸಮ್ಪಜಾನಕಾರೀ ಹೋತಿ। ಅಸಿತೇ ಪೀತೇ ಖಾಯಿತೇ ಸಾಯಿತೇ ಸಮ್ಪಜಾನಕಾರೀ ಹೋತಿ। ಉಚ್ಚಾರಪಸ್ಸಾವಕಮ್ಮೇ ಸಮ್ಪಜಾನಕಾರೀ ಹೋತಿ। ಗತೇ ಠಿತೇ ನಿಸಿನ್ನೇ ಸುತ್ತೇ ಜಾಗರಿತೇ ಭಾಸಿತೇ ತುಣ್ಹೀಭಾವೇ ಸಮ್ಪಜಾನಕಾರೀ ಹೋತಿ।>
    text <ಸೋ ಇಮಿನಾ ಚ ಅರಿಯೇನ ಸೀಲಕ್ಖನ್ಧೇನ ಸಮನ್ನಾಗತೋ। ಇಮಾಯ ಚ ಅರಿಯಾಯ ಸನ್ತುಟ್ಠಿಯಾ ಸಮನ್ನಾಗತೋ। ಇಮಿನಾ ಚ ಅರಿಯೇನ ಇನ್ದ್ರಿಯಸಂವರೇನ ಸಮನ್ನಾಗತೋ। ಇಮಿನಾ ಚ ಅರಿಯೇನ ಸತಿಸಮ್ಪಜಞ್ಞೇನ ಸಮನ್ನಾಗತೋ ವಿವಿತ್ತಂ ಸೇನಾಸನಂ ಭಜತಿ ಅರಞ್ಞಂ ರುಕ್ಖಮೂಲಂ ಪಬ್ಬತಂ ಕನ್ದರಂ ಗಿರಿಗುಹಂ ಸುಸಾನಂ ವನಪತ್ಥಂ ಅಬ್ಭೋಕಾಸಂ ಪಲಾಲಪುಞ್ಜಂ। ಸೋ ಪಚ್ಛಾಭತ್ತಂ ಪಿಣ್ಡಪಾತಪಟಿಕ್ಕನ್ತೋ ನಿಸೀದತಿ ಪಲ್ಲಙ್ಕಂ ಆಭುಜಿತ್ವಾ। ಉಜುಂ ಕಾಯಂ ಪಣಿಧಾಯ। ಪರಿಮುಖಂ ಸತಿಂ ಉಪಟ್ಠಪೇತ್ವಾ। ಸೋ ಅಭಿಜ್ಝಂ ಲೋಕೇ ಪಹಾಯ ವಿಗತಾಭಿಜ್ಝೇನ ಚೇತಸಾ ವಿಹರತಿ। ಅಭಿಜ್ಝಾಯ ಚಿತ್ತಂ ಪರಿಸೋಧೇತಿ। ಬ್ಯಾಪಾದಪದೋಸಂ ಪಹಾಯ ಅಬ್ಯಾಪನ್ನಚಿತ್ತೋ ವಿಹರತಿ ಸಬ್ಬಪಾಣಭೂತಹಿತಾನುಕಮ್ಪೀ। ಬ್ಯಾಪಾದಪದೋಸಾ ಚಿತ್ತಂ ಪರಿಸೋಧೇತಿ। ಥಿನಮಿದ್ಧಂ ಪಹಾಯ ವಿಗತಥೀನಮಿದ್ಧೋ ವಿಹರತಿ ಆಲೋಕಸಞ್ಞೀ ಸತೋ ಸಮ್ಪಜಾನೋ। ಥೀನಮಿದ್ಧಾ ಚಿತ್ತಂ ಪರಿಸೋಧೇತಿ। ಉದ್ಧಚ್ಚಕುಕ್ಕುಚ್ಚಂ ಪಹಾಯ ಅನುದ್ಧತೋ ವಿಹರತಿ ಅಜ್ಝತ್ತಂ ವೂಪಸನ್ತಚಿತ್ತೋ। ಉದ್ಧಚ್ಚಕುಕ್ಕುಚ್ಚಾ ಚಿತ್ತಂ ಪರಿಸೋಧೇತಿ। ವಿಚಿಕಿಚ್ಛಂ ಪಹಾಯ ತಿಣ್ಣವಿಚಿಕಿಚ್ಛೋ ವಿಹರತಿ ಅಕಥಂಕಥೀ ಕುಸಲೇಸು ಧಮ್ಮೇಸು। ವಿಚಿಕಿಚ್ಛಾಯ ಚಿತ್ತಂ ಪರಿಸೋಧೇತಿ।>
    text <ಸೋ ಇಮೇ ಪಞ್ಚ ನೀವರಣೇ ಪಹಾಯ ಚೇತಸೋ ಉಪಕ್ಕಿಲೇಸೇ ಪಞ್ಞಾಯ ದುಬ್ಬಲೀಕರಣೇ ವಿವಿಚ್ಚೇವ ಕಾಮೇಹಿ ವಿವಿಚ್ಚ ಅಕುಸಲೇಹಿ ಧಮ್ಮೇಹಿ ಸವಿತಕ್ಕಂ ಸವಿಚಾರಂ ವಿವೇಕಜಂ ಪೀತಿಸುಖಂ ಪಠಮಂ ಝಾನಂ ಉಪಸಮ್ಪಜ್ಜ ವಿಹರತಿ। ವಿತಕ್ಕವಿಚಾರಾನಂ ವೂಪಸಮಾ ಅಜ್ಝತ್ತಂ ಸಮ್ಪಸಾದನಂ ಚೇತಸೋ ಏಕೋದಿಭಾವಂ ಅವಿತಕ್ಕಂ ಅವಿಚಾರಂ ಸಮಾಧಿಜಂ ಪೀತಿಸುಖಂ ದುತಿಯಂ ಝಾನಂ ಉಪಸಮ್ಪಜ್ಜ ವಿಹರತಿ। ಪೀತಿಯಾ ಚ ವಿರಾಗಾ ಉಪೇಕ್ಖಕೋ ಚ ವಿಹರತಿ ಸತೋ ಚ ಸಮ್ಪಜಾನೋ। ಸುಖಞ್ಚ ಕಾಯೇನ ಪಟಿಸಂವೇದೇತಿ। ಯಂ ತಂ ಅರಿಯಾ ಆಚಿಕ್ಖನ್ತಿ ಉಪೇಕ್ಖಕೋ ಸತಿಮಾ ಸುಖವಿಹಾರೀತಿ ತತಿಯಂ ಝಾನಂ ಉಪಸಮ್ಪಜ್ಜ ವಿಹರತಿ। ಸುಖಸ್ಸ ಚ ಪಹಾನಾ ದುಕ್ಖಸ್ಸ ಚ ಪಹಾನಾ। ಪುಬ್ಬೇವ ಸೋಮನಸ್ಸದೋಮನಸ್ಸಾನಂ ಅತ್ಥಙ್ಗಮಾ। ಅದುಕ್ಖಮಸುಖಂ ಉಪೇಕ್ಖಾಸತಿಪಾರಿಸುದ್ಧಿಂ ಚತುತ್ಥಂ ಝಾನಂ ಉಪಸಮ್ಪಜ್ಜ ವಿಹರತಿ।>
    text <೪೨೦>, <ಸೋ ಏವಂ ಸಮಾಹಿತೇ ಚಿತ್ತೇ ಪರಿಸುದ್ಧೇ ಪರಿಯೋದಾತೇ ಅನಙ್ಗಣೇ ವಿಗತೂಪಕ್ಕಿಲೇಸೇ ಮುದುಭೂತೇ ಕಮ್ಮನಿಯೇ ಠಿತೇ ಆನೇಞ್ಜಪ್ಪತ್ತೇ ಪುಬ್ಬೇನಿವಾಸಾನುಸ್ಸತಿಞಾಣಾಯ ಚಿತ್ತಂ ಅಭಿನಿನ್ನಾಮೇತಿ। ಸೋ ಅನೇಕವಿಹಿತಂ ಪುಬ್ಬೇನಿವಾಸಂ ಅನುಸ್ಸರತಿ। ಸೇಯ್ಯಥಿದಂ ಏಕಮ್ಪಿ ಜಾತಿಂ ದ್ವೇಪಿ ಜಾತಿಯೋ ತಿಸ್ಸೋಪಿ ಜಾತಿಯೋ ಚತಸ್ಸೋಪಿ ಜಾತಿಯೋ ಪಞ್ಚಪಿ ಜಾತಿಯೋ ದಸಪಿ ಜಾತಿಯೋ ವೀಸಮ್ಪಿ ಜಾತಿಯೋ ತಿಂಸಮ್ಪಿ ಜಾತಿಯೋ ಚತ್ತಾಲೀಸಮ್ಪಿ ಜಾತಿಯೋ ಪಞ್ಞಾಸಮ್ಪಿ ಜಾತಿಯೋ ಜಾತಿಸತಮ್ಪಿ ಜಾತಿಸಹಸ್ಸಮ್ಪಿ ಜಾತಿಸತಸಹಸ್ಸಮ್ಪಿ। ಅನೇಕೇಪಿ ಸಂವಟ್ಟಕಪ್ಪೇ ಅನೇಕೇಪಿ ವಿವಟ್ಟಕಪ್ಪೇ ಅನೇಕೇಪಿ ಸಂವಟ್ಟವಿವಟ್ಟಕಪ್ಪೇ ಅಮುತ್ರಾಸಿಂ ಏವಂನಾಮೋ ಏವಂಗೋತ್ತೋ ಏವಂವಣ್ಣೋ ಏವಮಾಹಾರೋ ಏವಂಸುಖದುಕ್ಖಪ್ಪಟಿಸಂವೇದೀ ಏವಮಾಯುಪರಿಯನ್ತೋ। ಸೋ ತತೋ ಚುತೋ ಅಮುತ್ರ ಉದಪಾದಿಂ। ತತ್ರಾಪಾಸಿಂ ಏವಂನಾಮೋ ಏವಂಗೋತ್ತೋ ಏವಂವಣ್ಣೋ ಏವಮಾಹಾರೋ ಏವಂಸುಖದುಕ್ಖಪ್ಪಟಿಸಂವೇದೀ ಏವಮಾಯುಪರಿಯನ್ತೋ। ಸೋ ತತೋ ಚುತೋ ಇಧೂಪಪನ್ನೋತಿ। ಇತಿ ಸಾಕಾರಂ ಸಉದ್ದೇಸಂ ಅನೇಕವಿಹಿತಂ ಪುಬ್ಬೇನಿವಾಸಂ ಅನುಸ್ಸರತಿ।>
    text <ಸೋ ಏವಂ ಸಮಾಹಿತೇ ಚಿತ್ತೇ ಪರಿಸುದ್ಧೇ ಪರಿಯೋದಾತೇ ಅನಙ್ಗಣೇ ವಿಗತೂಪಕ್ಕಿಲೇಸೇ ಮುದುಭೂತೇ ಕಮ್ಮನಿಯೇ ಠಿತೇ ಆನೇಞ್ಜಪ್ಪತ್ತೇ ಸತ್ತಾನಂ ಚುತೂಪಪಾತಞಾಣಾಯ ಚಿತ್ತಂ ಅಭಿನಿನ್ನಾಮೇತಿ। ಸೋ ದಿಬ್ಬೇನ ಚಕ್ಖುನಾ ವಿಸುದ್ಧೇನ ಅತಿಕ್ಕನ್ತಮಾನುಸಕೇನ ಸತ್ತೇ ಪಸ್ಸತಿ ಚವಮಾನೇ ಉಪಪಜ್ಜಮಾನೇ ಹೀನೇ ಪಣೀತೇ ಸುವಣ್ಣೇ ದುಬ್ಬಣ್ಣೇ ಸುಗತೇ ದುಗ್ಗತೇ ಯಥಾಕಮ್ಮೂಪಗೇ ಸತ್ತೇ ಪಜಾನಾತಿ ಇಮೇ ವತ ಭೋನ್ತೋ ಸತ್ತಾ ಕಾಯದುಚ್ಚರಿತೇನ ಸಮನ್ನಾಗತಾ…ಪೇ॰… ಅರಿಯಾನಂ ಉಪವಾದಕಾ ಮಿಚ್ಛಾದಿಟ್ಠಿಕಾ ಮಿಚ್ಛಾದಿಟ್ಠಿಕಮ್ಮಸಮಾದಾನಾ। ತೇ ಕಾಯಸ್ಸ ಭೇದಾ ಪರಂ ಮರಣಾ ಅಪಾಯಂ ದುಗ್ಗತಿಂ ವಿನಿಪಾತಂ ನಿರಯಂ ಉಪಪನ್ನಾ। ಇಮೇ ವಾ ಪನ ಭೋನ್ತೋ ಸತ್ತಾ ಕಾಯಸುಚರಿತೇನ ಸಮನ್ನಾಗತಾ…ಪೇ॰… ಅರಿಯಾನಂ ಅನುಪವಾದಕಾ ಸಮ್ಮಾದಿಟ್ಠಿಕಾ ಸಮ್ಮಾದಿಟ್ಠಿಕಮ್ಮಸಮಾದಾನಾ। ತೇ ಕಾಯಸ್ಸ ಭೇದಾ ಪರಂ ಮರಣಾ ಸುಗತಿಂ ಸಗ್ಗಂ ಲೋಕಂ ಉಪಪನ್ನಾತಿ। ಇತಿ ದಿಬ್ಬೇನ ಚಕ್ಖುನಾ ವಿಸುದ್ಧೇನ ಅತಿಕ್ಕನ್ತಮಾನುಸಕೇನ ಸತ್ತೇ ಪಸ್ಸತಿ ಚವಮಾನೇ ಉಪಪಜ್ಜಮಾನೇ ಹೀನೇ ಪಣೀತೇ ಸುವಣ್ಣೇ ದುಬ್ಬಣ್ಣೇ ಸುಗತೇ ದುಗ್ಗತೇ ಯಥಾಕಮ್ಮೂಪಗೇ ಸತ್ತೇ ಪಜಾನಾತಿ।>
    text <ಸೋ ಏವಂ ಸಮಾಹಿತೇ ಚಿತ್ತೇ ಪರಿಸುದ್ಧೇ ಪರಿಯೋದಾತೇ ಅನಙ್ಗಣೇ ವಿಗತೂಪಕ್ಕಿಲೇಸೇ ಮುದುಭೂತೇ ಕಮ್ಮನಿಯೇ ಠಿತೇ ಆನೇಞ್ಜಪ್ಪತ್ತೇ ಆಸವಾನಂ ಖಯಞಾಣಾಯ ಚಿತ್ತಂ ಅಭಿನಿನ್ನಾಮೇತಿ। ಸೋ ಇದಂ ದುಕ್ಖನ್ತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖಸಮುದಯೋತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖನಿರೋಧೋತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖನಿರೋಧಗಾಮಿನೀ ಪಟಿಪದಾತಿ ಯಥಾಭೂತಂ ಪಜಾನಾತಿ। ಇಮೇ ಆಸವಾತಿ ಯಥಾಭೂತಂ ಪಜಾನಾತಿ। ಅಯಂ ಆಸವಸಮುದಯೋತಿ ಯಥಾಭೂತಂ ಪಜಾನಾತಿ। ಅಯಂ ಆಸವನಿರೋಧೋತಿ ಯಥಾಭೂತಂ ಪಜಾನಾತಿ। ಅಯಂ ಆಸವನಿರೋಧಗಾಮಿನೀ ಪಟಿಪದಾತಿ ಯಥಾಭೂತಂ ಪಜಾನಾತಿ। ತಸ್ಸ ಏವಂ ಜಾನತೋ ಏವಂ ಪಸ್ಸತೋ ಕಾಮಾಸವಾಪಿ ಚಿತ್ತಂ ವಿಮುಚ್ಚತಿ। ಭವಾಸವಾಪಿ ಚಿತ್ತಂ ವಿಮುಚ್ಚತಿ। ಅವಿಜ್ಜಾಸವಾಪಿ ಚಿತ್ತಂ ವಿಮುಚ್ಚತಿ। ವಿಮುತ್ತಸ್ಮಿಂ ವಿಮುತ್ತಮಿತಿ ಞಾಣಂ ಹೋತಿ। ಖೀಣಾ ಜಾತಿ। ವುಸಿತಂ ಬ್ರಹ್ಮಚರಿಯಂ। ಕತಂ ಕರಣೀಯಂ। ನಾಪರಂ ಇತ್ಥತ್ತಾಯಾತಿ ಪಜಾನಾತಿ।>
    text <ಅಯಂ ವುಚ್ಚತಿ। ಬ್ರಾಹ್ಮಣ। ಪುಗ್ಗಲೋ ನೇವತ್ತನ್ತಪೋ ನಾತ್ತಪರಿತಾಪನಾನುಯೋಗಮನುಯುತ್ತೋ। ನ ಪರನ್ತಪೋ ನ ಪರಪರಿತಾಪನಾನುಯೋಗಮನುಯುತ್ತೋ। ಸೋ ಅನತ್ತನ್ತಪೋ ಅಪರನ್ತಪೋ ದಿಟ್ಠೇವ ಧಮ್ಮೇ ನಿಚ್ಛಾತೋ ನಿಬ್ಬುತೋ ಸೀತೀಭೂತೋ ಸುಖಪ್ಪಟಿಸಂವೇದೀ ಬ್ರಹ್ಮಭೂತೇನ ಅತ್ತನಾ ವಿಹರತೀತಿ।>
    text <೪೨೧>, <ಏವಂ ವುತ್ತೇ। ಘೋಟಮುಖೋ ಬ್ರಾಹ್ಮಣೋ ಆಯಸ್ಮನ್ತಂ ಉದೇನಂ ಏತದವೋಚ ಅಭಿಕ್ಕನ್ತಂ। ಭೋ ಉದೇನ। ಅಭಿಕ್ಕನ್ತಂ। ಭೋ ಉದೇನ॥ ಸೇಯ್ಯಥಾಪಿ। ಭೋ ಉದೇನ। ನಿಕ್ಕುಜ್ಜಿತಂ ವಾ ಉಕ್ಕುಜ್ಜೇಯ್ಯ। ಪಟಿಚ್ಛನ್ನಂ ವಾ ವಿವರೇಯ್ಯ। ಮೂಳ್ಹಸ್ಸ ವಾ ಮಗ್ಗಂ ಆಚಿಕ್ಖೇಯ್ಯ। ಅನ್ಧಕಾರೇ ವಾ ತೇಲಪಜ್ಜೋತಂ ಧಾರೇಯ್ಯ ಚಕ್ಖುಮನ್ತೋ ರೂಪಾನಿ ದಕ್ಖನ್ತೀತಿ ಏವಮೇವಂ ಭೋತಾ ಉದೇನೇನ ಅನೇಕಪರಿಯಾಯೇನ ಧಮ್ಮೋ ಪಕಾಸಿತೋ। ಏಸಾಹಂ ಭವನ್ತಂ ಉದೇನಂ ಸರಣಂ ಗಚ್ಛಾಮಿ ಧಮ್ಮಞ್ಚ ಭಿಕ್ಖುಸಙ್ಘಞ್ಚ। ಉಪಾಸಕಂ ಮಂ ಭವಂ ಉದೇನೋ ಧಾರೇತು ಅಜ್ಜತಗ್ಗೇ ಪಾಣುಪೇತಂ ಸರಣಂ ಗತನ್ತಿ। ಮಾ ಖೋ ಮಂ ತ್ವಂ। ಬ್ರಾಹ್ಮಣ। ಸರಣಂ ಅಗಮಾಸಿ। ತಮೇವ ಭಗವನ್ತಂ ಸರಣಂ ಗಚ್ಛಾಹಿ ಯಮಹಂ ಸರಣಂ ಗತೋತಿ। ಕಹಂ ಪನ। ಭೋ ಉದೇನ। ಏತರಹಿ ಸೋ ಭವಂ ಗೋತಮೋ ವಿಹರತಿ ಅರಹಂ ಸಮ್ಮಾಸಮ್ಬುದ್ಧೋತಿ॥ ಪರಿನಿಬ್ಬುತೋ ಖೋ। ಬ್ರಾಹ್ಮಣ। ಏತರಹಿ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋತಿ।>
    text <ಸಚೇಪಿ ಮಯಂ। ಭೋ ಉದೇನ। ಸುಣೇಯ್ಯಾಮ ತಂ ಭವನ್ತಂ ಗೋತಮಂ ದಸಸು ಯೋಜನೇಸು। ದಸಪಿ ಮಯಂ ಯೋಜನಾನಿ ಗಚ್ಛೇಯ್ಯಾಮ ತಂ ಭವನ್ತಂ ಗೋತಮಂ ದಸ್ಸನಾಯ ಅರಹನ್ತಂ ಸಮ್ಮಾಸಮ್ಬುದ್ಧಂ। ಸಚೇಪಿ ಮಯಂ। ಭೋ ಉದೇನ। ಸುಣೇಯ್ಯಾಮ ತಂ ಭವನ್ತಂ ಗೋತಮಂ ವೀಸತಿಯಾ ಯೋಜನೇಸು… ತಿಂಸಾಯ ಯೋಜನೇಸು… ಚತ್ತಾರೀಸಾಯ ಯೋಜನೇಸು… ಪಞ್ಞಾಸಾಯ ಯೋಜನೇಸು। ಪಞ್ಞಾಸಮ್ಪಿ ಮಯಂ ಯೋಜನಾನಿ ಗಚ್ಛೇಯ್ಯಾಮ ತಂ ಭವನ್ತಂ ಗೋತಮಂ ದಸ್ಸನಾಯ ಅರಹನ್ತಂ ಸಮ್ಮಾಸಮ್ಬುದ್ಧಂ। ಯೋಜನಸತೇ ಚೇಪಿ ಮಯಂ। ಭೋ ಉದೇನ। ಸುಣೇಯ್ಯಾಮ ತಂ ಭವನ್ತಂ ಗೋತಮಂ। ಯೋಜನಸತಮ್ಪಿ ಮಯಂ ಗಚ್ಛೇಯ್ಯಾಮ ತಂ ಭವನ್ತಂ ಗೋತಮಂ ದಸ್ಸನಾಯ ಅರಹನ್ತಂ ಸಮ್ಮಾಸಮ್ಬುದ್ಧಂ।>
    text <ಯತೋ ಚ ಖೋ। ಭೋ ಉದೇನ। ಪರಿನಿಬ್ಬುತೋ ಸೋ ಭವಂ ಗೋತಮೋ। ಪರಿನಿಬ್ಬುತಮ್ಪಿ ಮಯಂ ತಂ ಭವನ್ತಂ ಗೋತಮಂ ಸರಣಂ ಗಚ್ಛಾಮ ಧಮ್ಮಞ್ಚ ಭಿಕ್ಖುಸಙ್ಘಞ್ಚ। ಉಪಾಸಕಂ ಮಂ ಭವಂ ಉದೇನೋ ಧಾರೇತು ಅಜ್ಜತಗ್ಗೇ ಪಾಣುಪೇತಂ ಸರಣಂ ಗತಂ। ಅತ್ಥಿ ಚ ಮೇ। ಭೋ ಉದೇನ। ಅಙ್ಗರಾಜಾ ದೇವಸಿಕಂ ನಿಚ್ಚಭಿಕ್ಖಂ ದದಾತಿ। ತತೋ ಅಹಂ ಭೋತೋ ಉದೇನಸ್ಸ ಏಕಂ ನಿಚ್ಚಭಿಕ್ಖಂ ದದಾಮೀತಿ। ಕಿಂ ಪನ ತೇ। ಬ್ರಾಹ್ಮಣ। ಅಙ್ಗರಾಜಾ ದೇವಸಿಕಂ ನಿಚ್ಚಭಿಕ್ಖಂ ದದಾತೀತಿ॥ ಪಞ್ಚ। ಭೋ ಉದೇನ। ಕಹಾಪಣಸತಾನೀತಿ। ನ ಖೋ ನೋ। ಬ್ರಾಹ್ಮಣ। ಕಪ್ಪತಿ ಜಾತರೂಪರಜತಂ ಪಟಿಗ್ಗಹೇತುನ್ತಿ। ಸಚೇ ತಂ ಭೋತೋ ಉದೇನಸ್ಸ ನ ಕಪ್ಪತಿ ವಿಹಾರಂ ಭೋತೋ ಉದೇನಸ್ಸ ಕಾರಾಪೇಸ್ಸಾಮೀತಿ। ಸಚೇ ಖೋ ಮೇ ತ್ವಂ। ಬ್ರಾಹ್ಮಣ। ವಿಹಾರಂ। ಕಾರಾಪೇತುಕಾಮೋ। ಪಾಟಲಿಪುತ್ತೇ ಸಙ್ಘಸ್ಸ ಉಪಟ್ಠಾನಸಾಲಂ ಕಾರಾಪೇಹೀತಿ। ಇಮಿನಾಪಾಹಂ ಭೋತೋ ಉದೇನಸ್ಸ ಭಿಯ್ಯೋಸೋಮತ್ತಾಯ ಅತ್ತಮನೋ ಅಭಿರದ್ಧೋ ಯಂ ಮಂ ಭವಂ ಉದೇನೋ ಸಙ್ಘೇ ದಾನೇ ಸಮಾದಪೇತಿ। ಏಸಾಹಂ। ಭೋ ಉದೇನ। ಏತಿಸ್ಸಾ ಚ ನಿಚ್ಚಭಿಕ್ಖಾಯ ಅಪರಾಯ ಚ ನಿಚ್ಚಭಿಕ್ಖಾಯ ಪಾಟಲಿಪುತ್ತೇ ಸಙ್ಘಸ್ಸ ಉಪಟ್ಠಾನಸಾಲಂ ಕಾರಾಪೇಸ್ಸಾಮೀತಿ। ಅಥ ಖೋ ಘೋಟಮುಖೋ ಬ್ರಾಹ್ಮಣೋ ಏತಿಸ್ಸಾ ಚ ನಿಚ್ಚಭಿಕ್ಖಾಯ ಅಪರಾಯ ಚ ನಿಚ್ಚಭಿಕ್ಖಾಯ ಪಾಟಲಿಪುತ್ತೇ ಸಙ್ಘಸ್ಸ ಉಪಟ್ಠಾನಸಾಲಂ ಕಾರಾಪೇಸಿ। ಸಾ ಏತರಹಿ ಘೋಟಮುಖೀತಿ ವುಚ್ಚತೀತಿ।>
    stand <ಘೋಟಮುಖಸುತ್ತಂ ನಿಟ್ಠಿತಂ ಚತುತ್ಥಂ।>
  text <೫॥ ಚಙ್ಕೀಸುತ್ತಂ>
    text <೪೨೨>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ಕೋಸಲೇಸು ಚಾರಿಕಂ ಚರಮಾನೋ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಯೇನ ಓಪಾಸಾದಂ ನಾಮ ಕೋಸಲಾನಂ ಬ್ರಾಹ್ಮಣಗಾಮೋ ತದವಸರಿ। ತತ್ರ ಸುದಂ ಭಗವಾ ಓಪಾಸಾದೇ ವಿಹರತಿ ಉತ್ತರೇನ ಓಪಾಸಾದಂ ದೇವವನೇ ಸಾಲವನೇ। ತೇನ ಖೋ ಪನ ಸಮಯೇನ ಚಙ್ಕೀ ಬ್ರಾಹ್ಮಣೋ ಓಪಾಸಾದಂ ಅಜ್ಝಾವಸತಿ ಸತ್ತುಸ್ಸದಂ ಸತಿಣಕಟ್ಠೋದಕಂ ಸಧಞ್ಞಂ ರಾಜಭೋಗ್ಗಂ ರಞ್ಞಾ ಪಸೇನದಿನಾ ಕೋಸಲೇನ ದಿನ್ನಂ ರಾಜದಾಯಂ ಬ್ರಹ್ಮದೇಯ್ಯಂ। ಅಸ್ಸೋಸುಂ ಖೋ ಓಪಾಸಾದಕಾ ಬ್ರಾಹ್ಮಣಗಹಪತಿಕಾ ಸಮಣೋ ಖಲು। ಭೋ। ಗೋತಮೋ ಸಕ್ಯಪುತ್ತೋ ಸಕ್ಯಕುಲಾ ಪಬ್ಬಜಿತೋ ಕೋಸಲೇಸು ಚಾರಿಕಂ ಚರಮಾನೋ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಓಪಾಸಾದಂ ಅನುಪ್ಪತ್ತೋ। ಓಪಾಸಾದೇ ವಿಹರತಿ ಉತ್ತರೇನ ಓಪಾಸಾದಂ ದೇವವನೇ ಸಾಲವನೇ। ತಂ ಖೋ ಪನ ಭವನ್ತಂ ಗೋತಮಂ ಏವಂ ಕಲ್ಯಾಣೋ ಕಿತ್ತಿಸದ್ದೋ ಅಬ್ಭುಗ್ಗತೋ ಇತಿಪಿ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ವಿಜ್ಜಾಚರಣಸಮ್ಪನ್ನೋ ಸುಗತೋ ಲೋಕವಿದೂ ಅನುತ್ತರೋ ಪುರಿಸದಮ್ಮಸಾರಥಿ ಸತ್ಥಾ ದೇವಮನುಸ್ಸಾನಂ ಬುದ್ಧೋ ಭಗವಾತಿ। ಸೋ ಇಮಂ ಲೋಕಂ ಸದೇವಕಂ ಸಮಾರಕಂ ಸಬ್ರಹ್ಮಕಂ ಸಸ್ಸಮಣಬ್ರಾಹ್ಮಣಿಂ ಪಜಂ ಸದೇವಮನುಸ್ಸಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಪವೇದೇತಿ। ಸೋ ಧಮ್ಮಂ ದೇಸೇತಿ ಆದಿಕಲ್ಯಾಣಂ ಮಜ್ಝೇಕಲ್ಯಾಣಂ ಪರಿಯೋಸಾನಕಲ್ಯಾಣಂ ಸಾತ್ಥಂ ಸಬ್ಯಞ್ಜನಂ। ಕೇವಲಪರಿಪುಣ್ಣಂ ಪರಿಸುದ್ಧಂ ಬ್ರಹ್ಮಚರಿಯಂ ಪಕಾಸೇತಿ। ಸಾಧು ಖೋ ಪನ ತಥಾರೂಪಾನಂ ಅರಹತಂ ದಸ್ಸನಂ ಹೋತೀತಿ।>
    text <೪೨೩>, <ಅಥ ಖೋ ಓಪಾಸಾದಕಾ ಬ್ರಾಹ್ಮಣಗಹಪತಿಕಾ ಓಪಾಸಾದಾ ನಿಕ್ಖಮಿತ್ವಾ ಸಙ್ಘಸಙ್ಘೀ ಗಣೀಭೂತಾ ಉತ್ತರೇನಮುಖಾ ಗಚ್ಛನ್ತಿ ಯೇನ ದೇವವನಂ ಸಾಲವನಂ। ತೇನ ಖೋ ಪನ ಸಮಯೇನ ಚಙ್ಕೀ ಬ್ರಾಹ್ಮಣೋ ಉಪರಿಪಾಸಾದೇ ದಿವಾಸೇಯ್ಯಂ ಉಪಗತೋ। ಅದ್ದಸಾ ಖೋ ಚಙ್ಕೀ ಬ್ರಾಹ್ಮಣೋ ಓಪಾಸಾದಕೇ ಬ್ರಾಹ್ಮಣಗಹಪತಿಕೇ ಓಪಾಸಾದಾ ನಿಕ್ಖಮಿತ್ವಾ ಸಙ್ಘಸಙ್ಘೀ ಗಣೀಭೂತೇ ಉತ್ತರೇನ ಮುಖಂ ಯೇನ ದೇವವನಂ ಸಾಲವನಂ ತೇನುಪಸಙ್ಕಮನ್ತೇ। ದಿಸ್ವಾ ಖತ್ತಂ ಆಮನ್ತೇಸಿ ಕಿಂ ನು ಖೋ। ಭೋ ಖತ್ತೇ। ಓಪಾಸಾದಕಾ ಬ್ರಾಹ್ಮಣಗಹಪತಿಕಾ ಓಪಾಸಾದಾ ನಿಕ್ಖಮಿತ್ವಾ ಸಙ್ಘಸಙ್ಘೀ ಗಣೀಭೂತಾ ಉತ್ತರೇನಮುಖಾ ಗಚ್ಛನ್ತಿ ಯೇನ ದೇವವನಂ ಸಾಲವನನ್ತಿ॥ ಅತ್ಥಿ। ಭೋ ಚಙ್ಕೀ। ಸಮಣೋ ಗೋತಮೋ ಸಕ್ಯಪುತ್ತೋ ಸಕ್ಯಕುಲಾ ಪಬ್ಬಜಿತೋ ಕೋಸಲೇಸು ಚಾರಿಕಂ ಚರಮಾನೋ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಓಪಾಸಾದಂ ಅನುಪ್ಪತ್ತೋ। ಓಪಾಸಾದೇ ವಿಹರತಿ ಉತ್ತರೇನ ಓಪಾಸಾದಂ ದೇವವನೇ ಸಾಲವನೇ। ತಂ ಖೋ ಪನ ಭವನ್ತಂ ಗೋತಮಂ ಏವಂ ಕಲ್ಯಾಣೋ ಕಿತ್ತಿಸದ್ದೋ ಅಬ್ಭುಗ್ಗತೋ ಇತಿಪಿ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ವಿಜ್ಜಾಚರಣಸಮ್ಪನ್ನೋ ಸುಗತೋ ಲೋಕವಿದೂ ಅನುತ್ತರೋ ಪುರಿಸದಮ್ಮಸಾರಥಿ ಸತ್ಥಾ ದೇವಮನುಸ್ಸಾನಂ ಬುದ್ಧೋ ಭಗವಾತಿ। ತಮೇತೇ ಭವನ್ತಂ ಗೋತಮಂ ದಸ್ಸನಾಯ ಗಚ್ಛನ್ತೀತಿ। ತೇನ ಹಿ। ಭೋ ಖತ್ತೇ। ಯೇನ ಓಪಾಸಾದಕಾ ಬ್ರಾಹ್ಮಣಗಹಪತಿಕಾ ತೇನುಪಸಙ್ಕಮ। ಉಪಸಙ್ಕಮಿತ್ವಾ ಓಪಾಸಾದಕೇ ಬ್ರಾಹ್ಮಣಗಹಪತಿಕೇ ಏವಂ ವದೇಹಿ ಚಙ್ಕೀ। ಭೋ। ಬ್ರಾಹ್ಮಣೋ ಏವಮಾಹ ಆಗಮೇನ್ತು ಕಿರ ಭೋನ್ತೋ। ಚಙ್ಕೀಪಿ ಬ್ರಾಹ್ಮಣೋ ಸಮಣಂ ಗೋತಮಂ ದಸ್ಸನಾಯ ಉಪಸಙ್ಕಮಿಸ್ಸತೀತಿ। ಏವಂ। ಭೋತಿ ಖೋ ಸೋ ಖತ್ತೋ ಚಙ್ಕಿಸ್ಸ ಬ್ರಾಹ್ಮಣಸ್ಸ ಪಟಿಸ್ಸುತ್ವಾ ಯೇನ ಓಪಾಸಾದಕಾ ಬ್ರಾಹ್ಮಣಗಹಪತಿಕಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಓಪಾಸಾದಕೇ ಬ್ರಾಹ್ಮಣಗಹಪತಿಕೇ ಏತದವೋಚ ಚಙ್ಕೀ। ಭೋ। ಬ್ರಾಹ್ಮಣೋ ಏವಮಾಹ ಆಗಮೇನ್ತು ಕಿರ ಭೋನ್ತೋ। ಚಙ್ಕೀಪಿ ಬ್ರಾಹ್ಮಣೋ ಸಮಣಂ ಗೋತಮಂ ದಸ್ಸನಾಯ ಉಪಸಙ್ಕಮಿಸ್ಸತೀತಿ।>
    text <೪೨೪>, <ತೇನ ಖೋ ಪನ ಸಮಯೇನ ನಾನಾವೇರಜ್ಜಕಾನಂ ಬ್ರಾಹ್ಮಣಾನಂ ಪಞ್ಚಮತ್ತಾನಿ ಬ್ರಾಹ್ಮಣಸತಾನಿ ಓಪಾಸಾದೇ ಪಟಿವಸನ್ತಿ ಕೇನಚಿದೇವ ಕರಣೀಯೇನ। ಅಸ್ಸೋಸುಂ ಖೋ ತೇ ಬ್ರಾಹ್ಮಣಾ ಚಙ್ಕೀ ಕಿರ ಬ್ರಾಹ್ಮಣೋ ಸಮಣಂ ಗೋತಮಂ ದಸ್ಸನಾಯ ಉಪಸಙ್ಕಮಿಸ್ಸತೀತಿ। ಅಥ ಖೋ ತೇ ಬ್ರಾಹ್ಮಣಾ ಯೇನ ಚಙ್ಕೀ ಬ್ರಾಹ್ಮಣೋ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಚಙ್ಕಿಂ ಬ್ರಾಹ್ಮಣಂ ಏತದವೋಚುಂ ಸಚ್ಚಂ ಕಿರ ಭವಂ ಚಙ್ಕೀ ಸಮಣಂ ಗೋತಮಂ ದಸ್ಸನಾಯ ಉಪಸಙ್ಕಮಿಸ್ಸತೀತಿ॥ ಏವಂ ಖೋ ಮೇ। ಭೋ। ಹೋತಿ ಅಹಂ ಸಮಣಂ ಗೋತಮಂ ದಸ್ಸನಾಯ ಉಪಸಙ್ಕಮಿಸ್ಸಾಮೀತಿ। ಮಾ ಭವಂ ಚಙ್ಕೀ ಸಮಣಂ ಗೋತಮಂ ದಸ್ಸನಾಯ ಉಪಸಙ್ಕಮಿ। ನ ಅರಹತಿ ಭವಂ ಚಙ್ಕೀ ಸಮಣಂ ಗೋತಮಂ ದಸ್ಸನಾಯ ಉಪಸಙ್ಕಮಿತುಂ। ಸಮಣೋತ್ವೇವ ಗೋತಮೋ ಅರಹತಿ ಭವನ್ತಂ ಚಙ್ಕಿಂ ದಸ್ಸನಾಯ ಉಪಸಙ್ಕಮಿತುಂ। ಭವಞ್ಹಿ ಚಙ್ಕೀ ಉಭತೋ ಸುಜಾತೋ ಮಾತಿತೋ ಚ ಪಿತಿತೋ ಚ ಸಂಸುದ್ಧಗಹಣಿಕೋ ಯಾವ ಸತ್ತಮಾ ಪಿತಾಮಹಯುಗಾ ಅಕ್ಖಿತ್ತೋ ಅನುಪಕ್ಕುಟ್ಠೋ ಜಾತಿವಾದೇನ। ಯಮ್ಪಿ ಭವಂ ಚಙ್ಕೀ ಉಭತೋ ಸುಜಾತೋ ಮಾತಿತೋ ಚ ಪಿತಿತೋ ಚ ಸಂಸುದ್ಧಗಹಣಿಕೋ ಯಾವ ಸತ್ತಮಾ ಪಿತಾಮಹಯುಗಾ ಅಕ್ಖಿತ್ತೋ ಅನುಪಕ್ಕುಟ್ಠೋ ಜಾತಿವಾದೇನ। ಇಮಿನಾಪಙ್ಗೇನ ನ ಅರಹತಿ ಭವಂ ಚಙ್ಕೀ ಸಮಣಂ ಗೋತಮಂ ದಸ್ಸನಾಯ ಉಪಸಙ್ಕಮಿತುಂ। ಸಮಣೋತ್ವೇವ ಗೋತಮೋ ಅರಹತಿ ಭವನ್ತಂ ಚಙ್ಕಿಂ ದಸ್ಸನಾಯ ಉಪಸಙ್ಕಮಿತುಂ। ಭವಞ್ಹಿ ಚಙ್ಕೀ ಅಡ್ಢೋ ಮಹದ್ಧನೋ ಮಹಾಭೋಗೋ…ಪೇ॰… ಭವಞ್ಹಿ ಚಙ್ಕೀ ತಿಣ್ಣಂ ವೇದಾನಂ ಪಾರಗೂ ಸನಿಘಣ್ಡುಕೇಟುಭಾನಂ ಸಾಕ್ಖರಪ್ಪಭೇದಾನಂ ಇತಿಹಾಸಪಞ್ಚಮಾನಂ। ಪದಕೋ। ವೇಯ್ಯಾಕರಣೋ। ಲೋಕಾಯತಮಹಾಪುರಿಸಲಕ್ಖಣೇಸು ಅನವಯೋ…ಪೇ॰… ಭವಞ್ಹಿ ಚಙ್ಕೀ ಅಭಿರೂಪೋ ದಸ್ಸನೀಯೋ ಪಾಸಾದಿಕೋ ಪರಮಾಯ ವಣ್ಣಪೋಕ್ಖರತಾಯ ಸಮನ್ನಾಗತೋ ಬ್ರಹ್ಮವಣ್ಣೀ ಬ್ರಹ್ಮವಚ್ಛಸೀ ಅಖುದ್ದಾವಕಾಸೋ ದಸ್ಸನಾಯ…ಪೇ॰… ಭವಞ್ಹಿ ಚಙ್ಕೀ ಸೀಲವಾ ವುದ್ಧಸೀಲೀ ವುದ್ಧಸೀಲೇನ ಸಮನ್ನಾಗತೋ…ಪೇ॰… ಭವಞ್ಹಿ ಚಙ್ಕೀ ಕಲ್ಯಾಣವಾಚೋ ಕಲ್ಯಾಣವಾಕ್ಕರಣೋ ಪೋರಿಯಾ ವಾಚಾಯ ಸಮನ್ನಾಗತೋ ವಿಸ್ಸಟ್ಠಾಯ ಅನೇಲಗಲಾಯ ಅತ್ಥಸ್ಸ ವಿಞ್ಞಾಪನಿಯಾ…ಪೇ॰… ಭವಞ್ಹಿ ಚಙ್ಕೀ ಬಹೂನಂ ಆಚರಿಯಪಾಚರಿಯೋ। ತೀಣಿ ಮಾಣವಕಸತಾನಿ ಮನ್ತೇ ವಾಚೇತಿ…ಪೇ॰… ಭವಞ್ಹಿ ಚಙ್ಕೀ ರಞ್ಞೋ ಪಸೇನದಿಸ್ಸ ಕೋಸಲಸ್ಸ ಸಕ್ಕತೋ ಗರುಕತೋ ಮಾನಿತೋ ಪೂಜಿತೋ ಅಪಚಿತೋ…ಪೇ॰… ಭವಞ್ಹಿ ಚಙ್ಕೀ ಬ್ರಾಹ್ಮಣಸ್ಸ ಪೋಕ್ಖರಸಾತಿಸ್ಸ ಸಕ್ಕತೋ ಗರುಕತೋ ಮಾನಿತೋ ಪೂಜಿತೋ ಅಪಚಿತೋ…ಪೇ॰… ಭವಞ್ಹಿ ಚಙ್ಕೀ ಓಪಾಸಾದಂ ಅಜ್ಝಾವಸತಿ ಸತ್ತುಸ್ಸದಂ ಸತಿಣಕಟ್ಠೋದಕಂ ಸಧಞ್ಞಂ ರಾಜಭೋಗ್ಗಂ ರಞ್ಞಾ ಪಸೇನದಿನಾ ಕೋಸಲೇನ ದಿನ್ನಂ ರಾಜದಾಯಂ ಬ್ರಹ್ಮದೇಯ್ಯಂ। ಯಮ್ಪಿ ಭವಂ ಚಙ್ಕೀ ಓಪಾಸಾದಂ ಅಜ್ಝಾವಸತಿ ಸತ್ತುಸ್ಸದಂ ಸತಿಣಕಟ್ಠೋದಕಂ ಸಧಞ್ಞಂ ರಾಜಭೋಗ್ಗಂ ರಞ್ಞಾ ಪಸೇನದಿನಾ ಕೋಸಲೇನ ದಿನ್ನಂ ರಾಜದಾಯಂ ಬ್ರಹ್ಮದೇಯ್ಯಂ। ಇಮಿನಾಪಙ್ಗೇನ ನ ಅರಹತಿ ಭವಂ ಚಙ್ಕೀ ಸಮಣಂ ಗೋತಮಂ ದಸ್ಸನಾಯ ಉಪಸಙ್ಕಮಿತುಂ। ಸಮಣೋತ್ವೇವ ಗೋತಮೋ ಅರಹತಿ ಭವನ್ತಂ ಚಙ್ಕಿಂ ದಸ್ಸನಾಯ ಉಪಸಙ್ಕಮಿತುನ್ತಿ।>
    text <೪೨೫>, <ಏವಂ ವುತ್ತೇ। ಚಙ್ಕೀ ಬ್ರಾಹ್ಮಣೋ ತೇ ಬ್ರಾಹ್ಮಣೇ ಏತದವೋಚ ತೇನ ಹಿ। ಭೋ। ಮಮಪಿ ಸುಣಾಥ। ಯಥಾ ಮಯಮೇವ ಅರಹಾಮ ತಂ ಸಮಣಂ ಗೋತಮಂ ದಸ್ಸನಾಯ ಉಪಸಙ್ಕಮಿತುಂ। ನತ್ವೇವ ಅರಹತಿ ಸೋ ಭವಂ ಗೋತಮೋ ಅಮ್ಹಾಕಂ ದಸ್ಸನಾಯ ಉಪಸಙ್ಕಮಿತುಂ। ಸಮಣೋ ಖಲು। ಭೋ। ಗೋತಮೋ ಉಭತೋ ಸುಜಾತೋ ಮಾತಿತೋ ಚ ಪಿತಿತೋ ಚ ಸಂಸುದ್ಧಗಹಣಿಕೋ ಯಾವ ಸತ್ತಮಾ ಪಿತಾಮಹಯುಗಾ ಅಕ್ಖಿತ್ತೋ ಅನುಪಕ್ಕುಟ್ಠೋ ಜಾತಿವಾದೇನ। ಯಮ್ಪಿ। ಭೋ। ಸಮಣೋ ಗೋತಮೋ ಉಭತೋ ಸುಜಾತೋ ಮಾತಿತೋ ಚ ಪಿತಿತೋ ಚ ಸಂಸುದ್ಧಗಹಣಿಕೋ ಯಾವ ಸತ್ತಮಾ ಪಿತಾಮಹಯುಗಾ ಅಕ್ಖಿತ್ತೋ ಅನುಪಕ್ಕುಟ್ಠೋ ಜಾತಿವಾದೇನ। ಇಮಿನಾಪಙ್ಗೇನ ನ ಅರಹತಿ ಸೋ ಭವಂ ಗೋತಮೋ ಅಮ್ಹಾಕಂ ದಸ್ಸನಾಯ ಉಪಸಙ್ಕಮಿತುಂ। ಅಥ ಖೋ ಮಯಮೇವ ಅರಹಾಮ ತಂ ಭವನ್ತಂ ಗೋತಮಂ ದಸ್ಸನಾಯ ಉಪಸಙ್ಕಮಿತುಂ। ಸಮಣೋ ಖಲು। ಭೋ। ಗೋತಮೋ ಪಹೂತಂ ಹಿರಞ್ಞಸುವಣ್ಣಂ ಓಹಾಯ ಪಬ್ಬಜಿತೋ ಭೂಮಿಗತಞ್ಚ ವೇಹಾಸಟ್ಠಞ್ಚ…ಪೇ॰… ಸಮಣೋ ಖಲು। ಭೋ। ಗೋತಮೋ ದಹರೋವ ಸಮಾನೋ ಯುವಾ ಸುಸುಕಾಳಕೇಸೋ ಭದ್ರೇನ ಯೋಬ್ಬನೇನ ಸಮನ್ನಾಗತೋ ಪಠಮೇನ ವಯಸಾ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತೋ…ಪೇ॰… ಸಮಣೋ ಖಲು। ಭೋ। ಗೋತಮೋ ಅಕಾಮಕಾನಂ ಮಾತಾಪಿತೂನಂ ಅಸ್ಸುಮುಖಾನಂ ರುದನ್ತಾನಂ ಕೇಸಮಸ್ಸುಂ ಓಹಾರೇತ್ವಾ ಕಾಸಾಯಾನಿ ವತ್ಥಾನಿ ಅಚ್ಛಾದೇತ್ವಾ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತೋ…ಪೇ॰… ಸಮಣೋ ಖಲು। ಭೋ। ಗೋತಮೋ ಅಭಿರೂಪೋ ದಸ್ಸನೀಯೋ ಪಾಸಾದಿಕೋ ಪರಮಾಯ ವಣ್ಣಪೋಕ್ಖರತಾಯ ಸಮನ್ನಾಗತೋ ಬ್ರಹ್ಮವಣ್ಣೀ ಬ್ರಹ್ಮವಚ್ಛಸೀ ಅಖುದ್ದಾವಕಾಸೋ ದಸ್ಸನಾಯ…ಪೇ॰… ಸಮಣೋ ಖಲು। ಭೋ। ಗೋತಮೋ ಸೀಲವಾ ಅರಿಯಸೀಲೀ ಕುಸಲಸೀಲೀ ಕುಸಲೇನ ಸೀಲೇನ ಸಮನ್ನಾಗತೋ…ಪೇ॰… ಸಮಣೋ ಖಲು। ಭೋ। ಗೋತಮೋ ಕಲ್ಯಾಣವಾಚೋ ಕಲ್ಯಾಣವಾಕ್ಕರಣೋ ಪೋರಿಯಾ ವಾಚಾಯ ಸಮನ್ನಾಗತೋ ವಿಸ್ಸಟ್ಠಾಯ ಅನೇಲಗಲಾಯ ಅತ್ಥಸ್ಸ ವಿಞ್ಞಾಪನಿಯಾ…ಪೇ॰… ಸಮಣೋ ಖಲು। ಭೋ। ಗೋತಮೋ ಬಹೂನಂ ಆಚರಿಯಪಾಚರಿಯೋ…ಪೇ॰… ಸಮಣೋ ಖಲು। ಭೋ। ಗೋತಮೋ ಖೀಣಕಾಮರಾಗೋ ವಿಗತಚಾಪಲ್ಲೋ…ಪೇ॰… ಸಮಣೋ ಖಲು। ಭೋ। ಗೋತಮೋ ಕಮ್ಮವಾದೀ ಕಿರಿಯವಾದೀ ಅಪಾಪಪುರೇಕ್ಖಾರೋ ಬ್ರಹ್ಮಞ್ಞಾಯ ಪಜಾಯ…ಪೇ॰… ಸಮಣೋ ಖಲು। ಭೋ। ಗೋತಮೋ ಉಚ್ಚಾ ಕುಲಾ ಪಬ್ಬಜಿತೋ ಅಸಮ್ಭಿನ್ನಾ ಖತ್ತಿಯಕುಲಾ…ಪೇ॰… ಸಮಣೋ ಖಲು। ಭೋ। ಗೋತಮೋ ಅಡ್ಢಾ ಕುಲಾ ಪಬ್ಬಜಿತೋ ಮಹದ್ಧನಾ ಮಹಾಭೋಗಾ…ಪೇ॰… ಸಮಣಂ ಖಲು। ಭೋ। ಗೋತಮಂ ತಿರೋರಟ್ಠಾ ತಿರೋಜನಪದಾ ಸಂಪುಚ್ಛಿತುಂ ಆಗಚ್ಛನ್ತಿ…ಪೇ॰… ಸಮಣಂ ಖಲು। ಭೋ। ಗೋತಮಂ ಅನೇಕಾನಿ ದೇವತಾಸಹಸ್ಸಾನಿ ಪಾಣೇಹಿ ಸರಣಂ ಗತಾನಿ…ಪೇ॰… ಸಮಣಂ ಖಲು। ಭೋ। ಗೋತಮಂ ಏವಂ ಕಲ್ಯಾಣೋ ಕಿತ್ತಿಸದ್ದೋ ಅಬ್ಭುಗ್ಗತೋ ಇತಿಪಿ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ವಿಜ್ಜಾಚರಣಸಮ್ಪನ್ನೋ ಸುಗತೋ ಲೋಕವಿದೂ ಅನುತ್ತರೋ ಪುರಿಸದಮ್ಮಸಾರಥಿ ಸತ್ಥಾ ದೇವಮನುಸ್ಸಾನಂ ಬುದ್ಧೋ ಭಗವಾತಿ…ಪೇ॰… ಸಮಣೋ ಖಲು। ಭೋ। ಗೋತಮೋ ದ್ವತ್ತಿಂಸಮಹಾಪುರಿಸಲಕ್ಖಣೇಹಿ ಸಮನ್ನಾಗತೋ…ಪೇ॰… ಸಮಣಂ ಖಲು। ಭೋ। ಗೋತಮಂ ರಾಜಾ ಮಾಗಧೋ ಸೇನಿಯೋ ಬಿಮ್ಬಿಸಾರೋ ಸಪುತ್ತದಾರೋ ಪಾಣೇಹಿ ಸರಣಂ ಗತೋ…ಪೇ॰… ಸಮಣಂ ಖಲು। ಭೋ। ಗೋತಮಂ ರಾಜಾ ಪಸೇನದಿ ಕೋಸಲೋ ಸಪುತ್ತದಾರೋ ಪಾಣೇಹಿ ಸರಣಂ ಗತೋ…ಪೇ॰… ಸಮಣಂ ಖಲು। ಭೋ। ಗೋತಮಂ ಬ್ರಾಹ್ಮಣೋ ಪೋಕ್ಖರಸಾತಿ ಸಪುತ್ತದಾರೋ ಪಾಣೇಹಿ ಸರಣಂ ಗತೋ…ಪೇ॰… ಸಮಣೋ ಖಲು। ಭೋ। ಗೋತಮೋ ಓಪಾಸಾದಂ ಅನುಪ್ಪತ್ತೋ ಓಪಾಸಾದೇ ವಿಹರತಿ ಉತ್ತರೇನ ಓಪಾಸಾದಂ ದೇವವನೇ ಸಾಲವನೇ। ಯೇ ಖೋ ತೇ ಸಮಣಾ ವಾ ಬ್ರಾಹ್ಮಣಾ ವಾ ಅಮ್ಹಾಕಂ ಗಾಮಕ್ಖೇತ್ತಂ ಆಗಚ್ಛನ್ತಿ। ಅತಿಥೀ ನೋ ತೇ ಹೋನ್ತಿ। ಅತಿಥೀ ಖೋ ಪನಮ್ಹೇಹಿ ಸಕ್ಕಾತಬ್ಬಾ ಗರುಕಾತಬ್ಬಾ ಮಾನೇತಬ್ಬಾ ಪೂಜೇತಬ್ಬಾ। ಯಮ್ಪಿ ಸಮಣೋ ಗೋತಮೋ ಓಪಾಸಾದಂ ಅನುಪ್ಪತ್ತೋ ಓಪಾಸಾದೇ ವಿಹರತಿ ಉತ್ತರೇನ ಓಪಾಸಾದಂ ದೇವವನೇ ಸಾಲವನೇ। ಅತಿಥಿಮ್ಹಾಕಂ ಸಮಣೋ ಗೋತಮೋ। ಅತಿಥಿ ಖೋ ಪನಮ್ಹೇಹಿ ಸಕ್ಕಾತಬ್ಬೋ ಗರುಕಾತಬ್ಬೋ ಮಾನೇತಬ್ಬೋ ಪೂಜೇತಬ್ಬೋ। ಇಮಿನಾಪಙ್ಗೇನ ನ ಅರಹತಿ ಸೋ ಭವಂ ಗೋತಮೋ ಅಮ್ಹಾಕಂ ದಸ್ಸನಾಯ ಉಪಸಙ್ಕಮಿತುಂ। ಅಥ ಖೋ ಮಯಮೇವ ಅರಹಾಮ ತಂ ಭವನ್ತಂ ಗೋತಮಂ ದಸ್ಸನಾಯ ಉಪಸಙ್ಕಮಿತುಂ। ಏತ್ತಕೇ ಖೋ ಅಹಂ। ಭೋ। ತಸ್ಸ ಭೋತೋ ಗೋತಮಸ್ಸ ವಣ್ಣೇ ಪರಿಯಾಪುಣಾಮಿ। ನೋ ಚ ಖೋ ಸೋ ಭವಂ ಗೋತಮೋ ಏತ್ತಕವಣ್ಣೋ। ಅಪರಿಮಾಣವಣ್ಣೋ ಹಿ ಸೋ ಭವಂ ಗೋತಮೋ। ಏಕಮೇಕೇನಪಿ ತೇನ ಅಙ್ಗೇನ ಸಮನ್ನಾಗತೋ ನ ಅರಹತಿ। ಸೋ। ಭವಂ ಗೋತಮೋ ಅಮ್ಹಾಕಂ ದಸ್ಸನಾಯ ಉಪಸಙ್ಕಮಿತುಂ। ಅಥ ಖೋ ಮಯಮೇವ ಅರಹಾಮ ತಂ ಭವನ್ತಂ ಗೋತಮಂ ದಸ್ಸನಾಯ ಉಪಸಙ್ಕಮಿತುನ್ತಿ। ತೇನ ಹಿ। ಭೋ। ಸಬ್ಬೇವ ಮಯಂ ಸಮಣಂ ಗೋತಮಂ ದಸ್ಸನಾಯ ಉಪಸಙ್ಕಮಿಸ್ಸಾಮಾತಿ।>
    text <೪೨೬>, <ಅಥ ಖೋ ಚಙ್ಕೀ ಬ್ರಾಹ್ಮಣೋ ಮಹತಾ ಬ್ರಾಹ್ಮಣಗಣೇನ ಸದ್ಧಿಂ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವತಾ ಸದ್ಧಿಂ ಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿ। ತೇನ ಖೋ ಪನ ಸಮಯೇನ ಭಗವಾ ವುದ್ಧೇಹಿ ವುದ್ಧೇಹಿ ಬ್ರಾಹ್ಮಣೇಹಿ ಸದ್ಧಿಂ ಕಿಞ್ಚಿ ಕಿಞ್ಚಿ ಕಥಂ ಸಾರಣೀಯಂ ವೀತಿಸಾರೇತ್ವಾ ನಿಸಿನ್ನೋ ಹೋತಿ। ತೇನ ಖೋ ಪನ ಸಮಯೇನ ಕಾಪಟಿಕೋ ನಾಮ ಮಾಣವೋ ದಹರೋ ವುತ್ತಸಿರೋ ಸೋಳಸವಸ್ಸುದ್ದೇಸಿಕೋ ಜಾತಿಯಾ। ತಿಣ್ಣಂ ವೇದಾನಂ ಪಾರಗೂ ಸನಿಘಣ್ಡುಕೇಟುಭಾನಂ ಸಾಕ್ಖರಪ್ಪಭೇದಾನಂ ಇತಿಹಾಸಪಞ್ಚಮಾನಂ। ಪದಕೋ। ವೇಯ್ಯಾಕರಣೋ। ಲೋಕಾಯತಮಹಾಪುರಿಸಲಕ್ಖಣೇಸು ಅನವಯೋ ತಸ್ಸಂ ಪರಿಸಾಯಂ ನಿಸಿನ್ನೋ ಹೋತಿ। ಸೋ ವುದ್ಧಾನಂ ವುದ್ಧಾನಂ ಬ್ರಾಹ್ಮಣಾನಂ ಭಗವತಾ ಸದ್ಧಿಂ ಮನ್ತಯಮಾನಾನಂ ಅನ್ತರನ್ತರಾ ಕಥಂ ಓಪಾತೇತಿ। ಅಥ ಖೋ ಭಗವಾ ಕಾಪಟಿಕಂ ಮಾಣವಂ ಅಪಸಾದೇತಿ ಮಾಯಸ್ಮಾ ಭಾರದ್ವಾಜೋ ವುದ್ಧಾನಂ ವುದ್ಧಾನಂ ಬ್ರಾಹ್ಮಣಾನಂ ಮನ್ತಯಮಾನಾನಂ ಅನ್ತರನ್ತರಾ ಕಥಂ ಓಪಾತೇತು। ಕಥಾಪರಿಯೋಸಾನಂ ಆಯಸ್ಮಾ ಭಾರದ್ವಾಜೋ ಆಗಮೇತೂತಿ। ಏವಂ ವುತ್ತೇ। ಚಙ್ಕೀ ಬ್ರಾಹ್ಮಣೋ ಭಗವನ್ತಂ ಏತದವೋಚ ಮಾ ಭವಂ ಗೋತಮೋ ಕಾಪಟಿಕಂ ಮಾಣವಂ ಅಪಸಾದೇಸಿ। ಕುಲಪುತ್ತೋ ಚ ಕಾಪಟಿಕೋ ಮಾಣವೋ। ಬಹುಸ್ಸುತೋ ಚ ಕಾಪಟಿಕೋ ಮಾಣವೋ। ಪಣ್ಡಿತೋ ಚ ಕಾಪಟಿಕೋ ಮಾಣವೋ। ಕಲ್ಯಾಣವಾಕ್ಕರಣೋ ಚ ಕಾಪಟಿಕೋ ಮಾಣವೋ। ಪಹೋತಿ ಚ ಕಾಪಟಿಕೋ ಮಾಣವೋ ಭೋತಾ ಗೋತಮೇನ ಸದ್ಧಿಂ ಅಸ್ಮಿಂ ವಚನೇ ಪಟಿಮನ್ತೇತುನ್ತಿ। ಅಥ ಖೋ ಭಗವತೋ ಏತದಹೋಸಿ ಅದ್ಧಾ ಖೋ ಕಾಪಟಿಕಸ್ಸ ಮಾಣವಸ್ಸ ತೇವಿಜ್ಜಕೇ ಪಾವಚನೇ ಕಥಾ ಭವಿಸ್ಸತಿ। ತಥಾ ಹಿ ನಂ ಬ್ರಾಹ್ಮಣಾ ಸಂಪುರೇಕ್ಖರೋನ್ತೀತಿ। ಅಥ ಖೋ ಕಾಪಟಿಕಸ್ಸ ಮಾಣವಸ್ಸ ಏತದಹೋಸಿ ಯದಾ ಮೇ ಸಮಣೋ ಗೋತಮೋ ಚಕ್ಖುಂ ಉಪಸಂಹರಿಸ್ಸತಿ। ಅಥಾಹಂ ಸಮಣಂ ಗೋತಮಂ ಪಞ್ಹಂ ಪುಚ್ಛಿಸ್ಸಾಮೀತಿ। ಅಥ ಖೋ ಭಗವಾ ಕಾಪಟಿಕಸ್ಸ ಮಾಣವಸ್ಸ ಚೇತಸಾ ಚೇತೋಪರಿವಿತಕ್ಕಮಞ್ಞಾಯ ಯೇನ ಕಾಪಟಿಕೋ ಮಾಣವೋ ತೇನ ಚಕ್ಖೂನಿ ಉಪಸಂಹಾಸಿ।>
    text <೪೨೭>, <ಅಥ ಖೋ ಕಾಪಟಿಕಸ್ಸ ಮಾಣವಸ್ಸ ಏತದಹೋಸಿ ಸಮನ್ನಾಹರತಿ ಖೋ ಮಂ ಸಮಣೋ ಗೋತಮೋ। ಯಂನೂನಾಹಂ ಸಮಣಂ ಗೋತಮಂ ಪಞ್ಹಂ ಪುಚ್ಛೇಯ್ಯನ್ತಿ। ಅಥ ಖೋ ಕಾಪಟಿಕೋ ಮಾಣವೋ ಭಗವನ್ತಂ ಏತದವೋಚ ಯದಿದಂ। ಭೋ ಗೋತಮ। ಬ್ರಾಹ್ಮಣಾನಂ ಪೋರಾಣಂ ಮನ್ತಪದಂ ಇತಿಹಿತಿಹಪರಮ್ಪರಾಯ ಪಿಟಕಸಮ್ಪದಾಯ। ತತ್ಥ ಚ ಬ್ರಾಹ್ಮಣಾ ಏಕಂಸೇನ ನಿಟ್ಠಂ ಗಚ್ಛನ್ತಿ ಇದಮೇವ ಸಚ್ಚಂ। ಮೋಘಮಞ್ಞನ್ತಿ। ಇಧ ಭವಂ ಗೋತಮೋ ಕಿಮಾಹಾತಿ॥ ಕಿಂ ಪನ। ಭಾರದ್ವಾಜ। ಅತ್ಥಿ ಕೋಚಿ ಬ್ರಾಹ್ಮಣಾನಂ ಏಕಬ್ರಾಹ್ಮಣೋಪಿ ಯೋ ಏವಮಾಹ ಅಹಮೇತಂ ಜಾನಾಮಿ। ಅಹಮೇತಂ ಪಸ್ಸಾಮಿ। ಇದಮೇವ ಸಚ್ಚಂ। ಮೋಘಮಞ್ಞನ್ತಿ॥ ನೋ ಹಿದಂ। ಭೋ ಗೋತಮ। ಕಿಂ ಪನ। ಭಾರದ್ವಾಜ। ಅತ್ಥಿ ಕೋಚಿ ಬ್ರಾಹ್ಮಣಾನಂ ಏಕಾಚರಿಯೋಪಿ। ಏಕಾಚರಿಯಪಾಚರಿಯೋಪಿ। ಯಾವ ಸತ್ತಮಾ ಆಚರಿಯಮಹಯುಗಾಪಿ। ಯೋ ಏವಮಾಹ ಅಹಮೇತಂ ಜಾನಾಮಿ। ಅಹಮೇತಂ ಪಸ್ಸಾಮಿ। ಇದಮೇವ ಸಚ್ಚಂ। ಮೋಘಮಞ್ಞನ್ತಿ॥ ನೋ ಹಿದಂ। ಭೋ ಗೋತಮ। ಕಿಂ ಪನ। ಭಾರದ್ವಾಜ। ಯೇಪಿ ತೇ ಬ್ರಾಹ್ಮಣಾನಂ ಪುಬ್ಬಕಾ ಇಸಯೋ ಮನ್ತಾನಂ ಕತ್ತಾರೋ ಮನ್ತಾನಂ ಪವತ್ತಾರೋ ಯೇಸಮಿದಂ ಏತರಹಿ ಬ್ರಾಹ್ಮಣಾ ಪೋರಾಣಂ ಮನ್ತಪದಂ ಗೀತಂ ಪವುತ್ತಂ ಸಮಿಹಿತಂ ತದನುಗಾಯನ್ತಿ ತದನುಭಾಸನ್ತಿ ಭಾಸಿತಮನುಭಾಸನ್ತಿ ವಾಚಿತಮನುವಾಚೇನ್ತಿ ಸೇಯ್ಯಥಿದಂ ಅಟ್ಠಕೋ ವಾಮಕೋ ವಾಮದೇವೋ ವೇಸ್ಸಾಮಿತ್ತೋ ಯಮತಗ್ಗಿ ಅಙ್ಗೀರಸೋ ಭಾರದ್ವಾಜೋ ವಾಸೇಟ್ಠೋ ಕಸ್ಸಪೋ ಭಗು। ತೇಪಿ ಏವಮಾಹಂಸು ಮಯಮೇತಂ ಜಾನಾಮ। ಮಯಮೇತಂ ಪಸ್ಸಾಮ। ಇದಮೇವ ಸಚ್ಚಂ। ಮೋಘಮಞ್ಞನ್ತಿ॥ ನೋ ಹಿದಂ। ಭೋ ಗೋತಮ।>
    text <ಇತಿ ಕಿರ। ಭಾರದ್ವಾಜ। ನತ್ಥಿ ಕೋಚಿ ಬ್ರಾಹ್ಮಣಾನಂ ಏಕಬ್ರಾಹ್ಮಣೋಪಿ ಯೋ ಏವಮಾಹ ಅಹಮೇತಂ ಜಾನಾಮಿ। ಅಹಮೇತಂ ಪಸ್ಸಾಮಿ। ಇದಮೇವ ಸಚ್ಚಂ। ಮೋಘಮಞ್ಞನ್ತಿ। ನತ್ಥಿ ಕೋಚಿ ಬ್ರಾಹ್ಮಣಾನಂ ಏಕಾಚರಿಯೋಪಿ ಏಕಾಚರಿಯಪಾಚರಿಯೋಪಿ। ಯಾವ ಸತ್ತಮಾ ಆಚರಿಯಮಹಯುಗಾಪಿ। ಯೋ ಏವಮಾಹ ಅಹಮೇತಂ ಜಾನಾಮಿ। ಅಹಮೇತಂ ಪಸ್ಸಾಮಿ। ಇದಮೇವ ಸಚ್ಚಂ। ಮೋಘಮಞ್ಞನ್ತಿ। ಯೇಪಿ ತೇ ಬ್ರಾಹ್ಮಣಾನಂ ಪುಬ್ಬಕಾ ಇಸಯೋ ಮನ್ತಾನಂ ಕತ್ತಾರೋ ಮನ್ತಾನಂ ಪವತ್ತಾರೋ ಯೇಸಮಿದಂ ಏತರಹಿ ಬ್ರಾಹ್ಮಣಾ ಪೋರಾಣಂ ಮನ್ತಪದಂ ಗೀತಂ ಪವುತ್ತಂ ಸಮಿಹಿತಂ ತದನುಗಾಯನ್ತಿ ತದನುಭಾಸನ್ತಿ ಭಾಸಿತಮನುಭಾಸನ್ತಿ ವಾಚಿತಮನುವಾಚೇನ್ತಿ ಸೇಯ್ಯಥಿದಂ ಅಟ್ಠಕೋ ವಾಮಕೋ ವಾಮದೇವೋ ವೇಸ್ಸಾಮಿತ್ತೋ ಯಮತಗ್ಗಿ ಅಙ್ಗೀರಸೋ ಭಾರದ್ವಾಜೋ ವಾಸೇಟ್ಠೋ ಕಸ್ಸಪೋ ಭಗು। ತೇಪಿ ನ ಏವಮಾಹಂಸು ಮಯಮೇತಂ ಜಾನಾಮ। ಮಯಮೇತಂ ಪಸ್ಸಾಮ। ಇದಮೇವ ಸಚ್ಚಂ। ಮೋಘಮಞ್ಞನ್ತಿ।>
    text <೪೨೮>, <ಸೇಯ್ಯಥಾಪಿ। ಭಾರದ್ವಾಜ। ಅನ್ಧವೇಣಿ ಪರಮ್ಪರಾಸಂಸತ್ತಾ ಪುರಿಮೋಪಿ ನ ಪಸ್ಸತಿ ಮಜ್ಝಿಮೋಪಿ ನ ಪಸ್ಸತಿ ಪಚ್ಛಿಮೋಪಿ ನ ಪಸ್ಸತಿ। ಏವಮೇವ ಖೋ। ಭಾರದ್ವಾಜ। ಅನ್ಧವೇಣೂಪಮಂ ಮಞ್ಞೇ ಬ್ರಾಹ್ಮಣಾನಂ ಭಾಸಿತಂ ಸಮ್ಪಜ್ಜತಿ ಪುರಿಮೋಪಿ ನ ಪಸ್ಸತಿ ಮಜ್ಝಿಮೋಪಿ ನ ಪಸ್ಸತಿ ಪಚ್ಛಿಮೋಪಿ ನ ಪಸ್ಸತಿ। ತಂ ಕಿಂ ಮಞ್ಞಸಿ। ಭಾರದ್ವಾಜ। ನನು ಏವಂ ಸನ್ತೇ ಬ್ರಾಹ್ಮಣಾನಂ ಅಮೂಲಿಕಾ ಸದ್ಧಾ ಸಮ್ಪಜ್ಜತೀತಿ॥ ನ ಖ್ವೇತ್ಥ। ಭೋ ಗೋತಮ। ಬ್ರಾಹ್ಮಣಾ ಸದ್ಧಾಯೇವ ಪಯಿರುಪಾಸನ್ತಿ। ಅನುಸ್ಸವಾಪೇತ್ಥ ಬ್ರಾಹ್ಮಣಾ ಪಯಿರುಪಾಸನ್ತೀತಿ। ಪುಬ್ಬೇವ ಖೋ ತ್ವಂ। ಭಾರದ್ವಾಜ। ಸದ್ಧಂ ಅಗಮಾಸಿ। ಅನುಸ್ಸವಂ ಇದಾನಿ ವದೇಸಿ। ಪಞ್ಚ ಖೋ ಇಮೇ। ಭಾರದ್ವಾಜ। ಧಮ್ಮಾ ದಿಟ್ಠೇವ ಧಮ್ಮೇ ದ್ವೇಧಾ ವಿಪಾಕಾ। ಕತಮೇ ಪಞ್ಚ॥ ಸದ್ಧಾ। ರುಚಿ। ಅನುಸ್ಸವೋ। ಆಕಾರಪರಿವಿತಕ್ಕೋ। ದಿಟ್ಠಿನಿಜ್ಝಾನಕ್ಖನ್ತಿ ಇಮೇ ಖೋ। ಭಾರದ್ವಾಜ। ಪಞ್ಚ ಧಮ್ಮಾ ದಿಟ್ಠೇವ ಧಮ್ಮೇ ದ್ವೇಧಾ ವಿಪಾಕಾ। ಅಪಿ ಚ। ಭಾರದ್ವಾಜ। ಸುಸದ್ದಹಿತಂಯೇವ ಹೋತಿ। ತಞ್ಚ ಹೋತಿ ರಿತ್ತಂ ತುಚ್ಛಂ ಮುಸಾ। ನೋ ಚೇಪಿ ಸುಸದ್ದಹಿತಂ ಹೋತಿ। ತಞ್ಚ ಹೋತಿ ಭೂತಂ ತಚ್ಛಂ ಅನಞ್ಞಥಾ। ಅಪಿ ಚ। ಭಾರದ್ವಾಜ। ಸುರುಚಿತಂಯೇವ ಹೋತಿ…ಪೇ॰… ಸ್ವಾನುಸ್ಸುತಂಯೇವ ಹೋತಿ…ಪೇ॰… ಸುಪರಿವಿತಕ್ಕಿತಂಯೇವ ಹೋತಿ…ಪೇ॰… ಸುನಿಜ್ಝಾಯಿತಂಯೇವ ಹೋತಿ। ತಞ್ಚ ಹೋತಿ ರಿತ್ತಂ ತುಚ್ಛಂ ಮುಸಾ। ನೋ ಚೇಪಿ ಸುನಿಜ್ಝಾಯಿತಂ ಹೋತಿ। ತಞ್ಚ ಹೋತಿ ಭೂತಂ ತಚ್ಛಂ ಅನಞ್ಞಥಾ। ಸಚ್ಚಮನುರಕ್ಖತಾ। ಭಾರದ್ವಾಜ। ವಿಞ್ಞುನಾ ಪುರಿಸೇನ ನಾಲಮೇತ್ಥ ಏಕಂಸೇನ ನಿಟ್ಠಂ ಗನ್ತುಂ ಇದಮೇವ ಸಚ್ಚಂ। ಮೋಘಮಞ್ಞನ್ತಿ।>
    text <೪೨೯>, <ಕಿತ್ತಾವತಾ ಪನ। ಭೋ ಗೋತಮ। ಸಚ್ಚಾನುರಕ್ಖಣಾ ಹೋತಿ। ಕಿತ್ತಾವತಾ ಸಚ್ಚಮನುರಕ್ಖತಿ॥ ಸಚ್ಚಾನುರಕ್ಖಣಂ ಮಯಂ ಭವನ್ತಂ ಗೋತಮಂ ಪುಚ್ಛಾಮಾತಿ। ಸದ್ಧಾ ಚೇಪಿ। ಭಾರದ್ವಾಜ। ಪುರಿಸಸ್ಸ ಹೋತಿ। ಏವಂ ಮೇ ಸದ್ಧಾತಿ ಇತಿ ವದಂ ಸಚ್ಚಮನುರಕ್ಖತಿ। ನತ್ವೇವ ತಾವ ಏಕಂಸೇನ ನಿಟ್ಠಂ ಗಚ್ಛತಿ ಇದಮೇವ ಸಚ್ಚಂ। ಮೋಘಮಞ್ಞನ್ತಿ। ರುಚಿ ಚೇಪಿ। ಭಾರದ್ವಾಜ। ಪುರಿಸಸ್ಸ ಹೋತಿ…ಪೇ॰… ಅನುಸ್ಸವೋ ಚೇಪಿ। ಭಾರದ್ವಾಜ। ಪುರಿಸಸ್ಸ ಹೋತಿ…ಪೇ॰… ಆಕಾರಪರಿವಿತಕ್ಕೋ ಚೇಪಿ। ಭಾರದ್ವಾಜ। ಪುರಿಸಸ್ಸ ಹೋತಿ…ಪೇ॰… ದಿಟ್ಠಿನಿಜ್ಝಾನಕ್ಖನ್ತಿ ಚೇಪಿ। ಭಾರದ್ವಾಜ। ಪುರಿಸಸ್ಸ ಹೋತಿ। ಏವಂ ಮೇ ದಿಟ್ಠಿನಿಜ್ಝಾನಕ್ಖನ್ತೀತಿ ಇತಿ ವದಂ ಸಚ್ಚಮನುರಕ್ಖತಿ। ನತ್ವೇವ ತಾವ ಏಕಂಸೇನ ನಿಟ್ಠಂ ಗಚ್ಛತಿ ಇದಮೇವ ಸಚ್ಚಂ। ಮೋಘಮಞ್ಞನ್ತಿ। ಏತ್ತಾವತಾ ಖೋ। ಭಾರದ್ವಾಜ। ಸಚ್ಚಾನುರಕ್ಖಣಾ ಹೋತಿ। ಏತ್ತಾವತಾ ಸಚ್ಚಮನುರಕ್ಖತಿ। ಏತ್ತಾವತಾ ಚ ಮಯಂ ಸಚ್ಚಾನುರಕ್ಖಣಂ ಪಞ್ಞಪೇಮ। ನ ತ್ವೇವ ತಾವ ಸಚ್ಚಾನುಬೋಧೋ ಹೋತೀತಿ।>
    text <೪೩೦>, <ಏತ್ತಾವತಾ। ಭೋ ಗೋತಮ। ಸಚ್ಚಾನುರಕ್ಖಣಾ ಹೋತಿ। ಏತ್ತಾವತಾ ಸಚ್ಚಮನುರಕ್ಖತಿ। ಏತ್ತಾವತಾ ಚ ಮಯಂ ಸಚ್ಚಾನುರಕ್ಖಣಂ ಪೇಕ್ಖಾಮ। ಕಿತ್ತಾವತಾ ಪನ। ಭೋ ಗೋತಮ। ಸಚ್ಚಾನುಬೋಧೋ ಹೋತಿ। ಕಿತ್ತಾವತಾ ಸಚ್ಚಮನುಬುಜ್ಝತಿ॥ ಸಚ್ಚಾನುಬೋಧಂ ಮಯಂ ಭವನ್ತಂ ಗೋತಮಂ ಪುಚ್ಛಾಮಾತಿ। ಇಧ। ಭಾರದ್ವಾಜ। ಭಿಕ್ಖು ಅಞ್ಞತರಂ ಗಾಮಂ ವಾ ನಿಗಮಂ ವಾ ಉಪನಿಸ್ಸಾಯ ವಿಹರತಿ। ತಮೇನಂ ಗಹಪತಿ ವಾ ಗಹಪತಿಪುತ್ತೋ ವಾ ಉಪಸಙ್ಕಮಿತ್ವಾ ತೀಸು ಧಮ್ಮೇಸು ಸಮನ್ನೇಸತಿ ಲೋಭನೀಯೇಸು ಧಮ್ಮೇಸು। ದೋಸನೀಯೇಸು ಧಮ್ಮೇಸು। ಮೋಹನೀಯೇಸು ಧಮ್ಮೇಸು। ಅತ್ಥಿ ನು ಖೋ ಇಮಸ್ಸಾಯಸ್ಮತೋ ತಥಾರೂಪಾ ಲೋಭನೀಯಾ ಧಮ್ಮಾ ಯಥಾರೂಪೇಹಿ ಲೋಭನೀಯೇಹಿ ಧಮ್ಮೇಹಿ ಪರಿಯಾದಿನ್ನಚಿತ್ತೋ ಅಜಾನಂ ವಾ ವದೇಯ್ಯ ಜಾನಾಮೀತಿ। ಅಪಸ್ಸಂ ವಾ ವದೇಯ್ಯ ಪಸ್ಸಾಮೀತಿ। ಪರಂ ವಾ ತದತ್ಥಾಯ ಸಮಾದಪೇಯ್ಯ ಯಂ ಪರೇಸಂ ಅಸ್ಸ ದೀಘರತ್ತಂ ಅಹಿತಾಯ ದುಕ್ಖಾಯಾತಿ॥ ತಮೇನಂ ಸಮನ್ನೇಸಮಾನೋ ಏವಂ ಜಾನಾತಿ ನತ್ಥಿ ಖೋ ಇಮಸ್ಸಾಯಸ್ಮತೋ ತಥಾರೂಪಾ ಲೋಭನೀಯಾ ಧಮ್ಮಾ ಯಥಾರೂಪೇಹಿ ಲೋಭನೀಯೇಹಿ ಧಮ್ಮೇಹಿ ಪರಿಯಾದಿನ್ನಚಿತ್ತೋ ಅಜಾನಂ ವಾ ವದೇಯ್ಯ ಜಾನಾಮೀತಿ। ಅಪಸ್ಸಂ ವಾ ವದೇಯ್ಯ ಪಸ್ಸಾಮೀತಿ। ಪರಂ ವಾ ತದತ್ಥಾಯ ಸಮಾದಪೇಯ್ಯ ಯಂ ಪರೇಸಂ ಅಸ್ಸ ದೀಘರತ್ತಂ ಅಹಿತಾಯ ದುಕ್ಖಾಯ। ತಥಾರೂಪೋ ಖೋ ಪನಿಮಸ್ಸಾಯಸ್ಮತೋ ಕಾಯಸಮಾಚಾರೋ ತಥಾರೂಪೋ ವಚೀಸಮಾಚಾರೋ ಯಥಾ ತಂ ಅಲುದ್ಧಸ್ಸ। ಯಂ ಖೋ ಪನ ಅಯಮಾಯಸ್ಮಾ ಧಮ್ಮಂ ದೇಸೇತಿ। ಗಮ್ಭೀರೋ ಸೋ ಧಮ್ಮೋ ದುದ್ದಸೋ ದುರನುಬೋಧೋ ಸನ್ತೋ ಪಣೀತೋ ಅತಕ್ಕಾವಚರೋ ನಿಪುಣೋ ಪಣ್ಡಿತವೇದನೀಯೋ। ನ ಸೋ ಧಮ್ಮೋ ಸುದೇಸಿಯೋ ಲುದ್ಧೇನಾತಿ।>
    text <೪೩೧>, <ಯತೋ ನಂ ಸಮನ್ನೇಸಮಾನೋ ವಿಸುದ್ಧಂ ಲೋಭನೀಯೇಹಿ ಧಮ್ಮೇಹಿ ಸಮನುಪಸ್ಸತಿ ತತೋ ನಂ ಉತ್ತರಿ ಸಮನ್ನೇಸತಿ ದೋಸನೀಯೇಸು ಧಮ್ಮೇಸು। ಅತ್ಥಿ ನು ಖೋ ಇಮಸ್ಸಾಯಸ್ಮತೋ ತಥಾರೂಪಾ ದೋಸನೀಯಾ ಧಮ್ಮಾ ಯಥಾರೂಪೇಹಿ ದೋಸನೀಯೇಹಿ ಧಮ್ಮೇಹಿ ಪರಿಯಾದಿನ್ನಚಿತ್ತೋ ಅಜಾನಂ ವಾ ವದೇಯ್ಯ ಜಾನಾಮೀತಿ। ಅಪಸ್ಸಂ ವಾ ವದೇಯ್ಯ ಪಸ್ಸಾಮೀತಿ। ಪರಂ ವಾ ತದತ್ಥಾಯ ಸಮಾದಪೇಯ್ಯ ಯಂ ಪರೇಸಂ ಅಸ್ಸ ದೀಘರತ್ತಂ ಅಹಿತಾಯ ದುಕ್ಖಾಯಾತಿ॥ ತಮೇನಂ ಸಮನ್ನೇಸಮಾನೋ ಏವಂ ಜಾನಾತಿ ನತ್ಥಿ ಖೋ ಇಮಸ್ಸಾಯಸ್ಮತೋ ತಥಾರೂಪಾ ದೋಸನೀಯಾ ಧಮ್ಮಾ ಯಥಾರೂಪೇಹಿ ದೋಸನೀಯೇಹಿ ಧಮ್ಮೇಹಿ ಪರಿಯಾದಿನ್ನಚಿತ್ತೋ ಅಜಾನಂ ವಾ ವದೇಯ್ಯ ಜಾನಾಮೀತಿ। ಅಪಸ್ಸಂ ವಾ ವದೇಯ್ಯ ಪಸ್ಸಾಮೀತಿ। ಪರಂ ವಾ ತದತ್ಥಾಯ ಸಮಾದಪೇಯ್ಯ ಯಂ ಪರೇಸಂ ಅಸ್ಸ ದೀಘರತ್ತಂ ಅಹಿತಾಯ ದುಕ್ಖಾಯ। ತಥಾರೂಪೋ ಖೋ ಪನಿಮಸ್ಸಾಯಸ್ಮತೋ ಕಾಯಸಮಾಚಾರೋ ತಥಾರೂಪೋ ವಚೀಸಮಾಚಾರೋ ಯಥಾ ತಂ ಅದುಟ್ಠಸ್ಸ। ಯಂ ಖೋ ಪನ ಅಯಮಾಯಸ್ಮಾ ಧಮ್ಮಂ ದೇಸೇತಿ। ಗಮ್ಭೀರೋ ಸೋ ಧಮ್ಮೋ ದುದ್ದಸೋ ದುರನುಬೋಧೋ ಸನ್ತೋ ಪಣೀತೋ ಅತಕ್ಕಾವಚರೋ ನಿಪುಣೋ ಪಣ್ಡಿತವೇದನೀಯೋ। ನ ಸೋ ಧಮ್ಮೋ ಸುದೇಸಿಯೋ ದುಟ್ಠೇನಾತಿ।>
    text <೪೩೨>, <ಯತೋ ನಂ ಸಮನ್ನೇಸಮಾನೋ ವಿಸುದ್ಧಂ ದೋಸನೀಯೇಹಿ ಧಮ್ಮೇಹಿ ಸಮನುಪಸ್ಸತಿ। ತತೋ ನಂ ಉತ್ತರಿ ಸಮನ್ನೇಸತಿ ಮೋಹನೀಯೇಸು ಧಮ್ಮೇಸು। ಅತ್ಥಿ ನು ಖೋ ಇಮಸ್ಸಾಯಸ್ಮತೋ ತಥಾರೂಪಾ ಮೋಹನೀಯಾ ಧಮ್ಮಾ ಯಥಾರೂಪೇಹಿ ಮೋಹನೀಯೇಹಿ ಧಮ್ಮೇಹಿ ಪರಿಯಾದಿನ್ನಚಿತ್ತೋ ಅಜಾನಂ ವಾ ವದೇಯ್ಯ ಜಾನಾಮೀತಿ। ಅಪಸ್ಸಂ ವಾ ವದೇಯ್ಯ ಪಸ್ಸಾಮೀತಿ। ಪರಂ ವಾ ತದತ್ಥಾಯ ಸಮಾದಪೇಯ್ಯ ಯಂ ಪರೇಸಂ ಅಸ್ಸ ದೀಘರತ್ತಂ ಅಹಿತಾಯ ದುಕ್ಖಾಯಾತಿ॥ ತಮೇನಂ ಸಮನ್ನೇಸಮಾನೋ ಏವಂ ಜಾನಾತಿ ನತ್ಥಿ ಖೋ ಇಮಸ್ಸಾಯಸ್ಮತೋ ತಥಾರೂಪಾ ಮೋಹನೀಯಾ ಧಮ್ಮಾ ಯಥಾರೂಪೇಹಿ ಮೋಹನೀಯೇಹಿ ಧಮ್ಮೇಹಿ ಪರಿಯಾದಿನ್ನಚಿತ್ತೋ ಅಜಾನಂ ವಾ ವದೇಯ್ಯ ಜಾನಾಮೀತಿ। ಅಪಸ್ಸಂ ವಾ ವದೇಯ್ಯ ಪಸ್ಸಾಮೀತಿ। ಪರಂ ವಾ ತದತ್ಥಾಯ ಸಮಾದಪೇಯ್ಯ ಯಂ ಪರೇಸಂ ಅಸ್ಸ ದೀಘರತ್ತಂ ಅಹಿತಾಯ ದುಕ್ಖಾಯ। ತಥಾರೂಪೋ ಖೋ ಪನಿಮಸ್ಸಾಯಸ್ಮತೋ ಕಾಯಸಮಾಚಾರೋ ತಥಾರೂಪೋ ವಚೀಸಮಾಚಾರೋ ಯಥಾ ತಂ ಅಮೂಳ್ಹಸ್ಸ। ಯಂ ಖೋ ಪನ ಅಯಮಾಯಸ್ಮಾ ಧಮ್ಮಂ ದೇಸೇತಿ। ಗಮ್ಭೀರೋ ಸೋ ಧಮ್ಮೋ ದುದ್ದಸೋ ದುರನುಬೋಧೋ ಸನ್ತೋ ಪಣೀತೋ ಅತಕ್ಕಾವಚರೋ ನಿಪುಣೋ ಪಣ್ಡಿತವೇದನೀಯೋ। ನ ಸೋ ಧಮ್ಮೋ ಸುದೇಸಿಯೋ ಮೂಳ್ಹೇನಾತಿ।>
    text <ಯತೋ ನಂ ಸಮನ್ನೇಸಮಾನೋ ವಿಸುದ್ಧಂ ಮೋಹನೀಯೇಹಿ ಧಮ್ಮೇಹಿ ಸಮನುಪಸ್ಸತಿ। ಅಥ ತಮ್ಹಿ ಸದ್ಧಂ ನಿವೇಸೇತಿ। ಸದ್ಧಾಜಾತೋ ಉಪಸಙ್ಕಮತಿ। ಉಪಸಙ್ಕಮನ್ತೋ ಪಯಿರುಪಾಸತಿ। ಪಯಿರುಪಾಸನ್ತೋ ಸೋತಂ ಓದಹತಿ। ಓಹಿತಸೋತೋ ಧಮ್ಮಂ ಸುಣಾತಿ। ಸುತ್ವಾ ಧಮ್ಮಂ ಧಾರೇತಿ। ಧತಾನಂ ಧಮ್ಮಾನಂ ಅತ್ಥಂ ಉಪಪರಿಕ್ಖತಿ। ಅತ್ಥಂ ಉಪಪರಿಕ್ಖತೋ ಧಮ್ಮಾ ನಿಜ್ಝಾನಂ ಖಮನ್ತಿ। ಧಮ್ಮನಿಜ್ಝಾನಕ್ಖನ್ತಿಯಾ ಸತಿ ಛನ್ದೋ ಜಾಯತಿ। ಛನ್ದಜಾತೋ ಉಸ್ಸಹತಿ। ಉಸ್ಸಹಿತ್ವಾ ತುಲೇತಿ। ತುಲಯಿತ್ವಾ ಪದಹತಿ। ಪಹಿತತ್ತೋ ಸಮಾನೋ ಕಾಯೇನ ಚೇವ ಪರಮಸಚ್ಚಂ ಸಚ್ಛಿಕರೋತಿ ಪಞ್ಞಾಯ ಚ ನಂ ಅತಿವಿಜ್ಝ ಪಸ್ಸತಿ। ಏತ್ತಾವತಾ ಖೋ। ಭಾರದ್ವಾಜ। ಸಚ್ಚಾನುಬೋಧೋ ಹೋತಿ। ಏತ್ತಾವತಾ ಸಚ್ಚಮನುಬುಜ್ಝತಿ। ಏತ್ತಾವತಾ ಚ ಮಯಂ ಸಚ್ಚಾನುಬೋಧಂ ಪಞ್ಞಪೇಮ। ನ ತ್ವೇವ ತಾವ ಸಚ್ಚಾನುಪ್ಪತ್ತಿ ಹೋತೀತಿ।>
    text <೪೩೩>, <ಏತ್ತಾವತ್ತಾ। ಭೋ ಗೋತಮ। ಸಚ್ಚಾನುಬೋಧೋ ಹೋತಿ। ಏತ್ತಾವತಾ ಸಚ್ಚಮನುಬುಜ್ಝತಿ। ಏತ್ತಾವತಾ ಚ ಮಯಂ ಸಚ್ಚಾನುಬೋಧಂ ಪೇಕ್ಖಾಮ। ಕಿತ್ತಾವತಾ ಪನ। ಭೋ ಗೋತಮ। ಸಚ್ಚಾನುಪ್ಪತ್ತಿ ಹೋತಿ। ಕಿತ್ತಾವತಾ ಸಚ್ಚಮನುಪಾಪುಣಾತಿ॥ ಸಚ್ಚಾನುಪ್ಪತ್ತಿಂ ಮಯಂ ಭವನ್ತಂ ಗೋತಮಂ ಪುಚ್ಛಾಮಾತಿ। ತೇಸಂಯೇ। ಭಾರದ್ವಾಜ। ಧಮ್ಮಾನಂ ಆಸೇವನಾ ಭಾವನಾ ಬಹುಲೀಕಮ್ಮಂ ಸಚ್ಚಾನುಪ್ಪತ್ತಿ ಹೋತಿ। ಏತ್ತಾವತಾ ಖೋ। ಭಾರದ್ವಾಜ। ಸಚ್ಚಾನುಪ್ಪತ್ತಿ ಹೋತಿ। ಏತ್ತಾವತಾ ಸಚ್ಚಮನುಪಾಪುಣಾತಿ। ಏತ್ತಾವತಾ ಚ ಮಯಂ ಸಚ್ಚಾನುಪ್ಪತ್ತಿಂ ಪಞ್ಞಪೇಮಾತಿ।>
    text <೪೩೪>, <ಏತ್ತಾವತಾ। ಭೋ ಗೋತಮ। ಸಚ್ಚಾನುಪ್ಪತ್ತಿ ಹೋತಿ। ಏತ್ತಾವತಾ ಸಚ್ಚಮನುಪಾಪುಣಾತಿ। ಏತ್ತಾವತಾ ಚ ಮಯಂ ಸಚ್ಚಾನುಪ್ಪತ್ತಿಂ ಪೇಕ್ಖಾಮ। ಸಚ್ಚಾನುಪ್ಪತ್ತಿಯಾ ಪನ। ಭೋ ಗೋತಮ। ಕತಮೋ ಧಮ್ಮೋ ಬಹುಕಾರೋ॥ ಸಚ್ಚಾನುಪ್ಪತ್ತಿಯಾ ಬಹುಕಾರಂ ಧಮ್ಮಂ ಮಯಂ ಭವನ್ತಂ ಗೋತಮಂ ಪುಚ್ಛಾಮಾತಿ। ಸಚ್ಚಾನುಪ್ಪತ್ತಿಯಾ ಖೋ। ಭಾರದ್ವಾಜ। ಪಧಾನಂ ಬಹುಕಾರಂ। ನೋ ಚೇತಂ ಪದಹೇಯ್ಯ। ನಯಿದಂ ಸಚ್ಚಮನುಪಾಪುಣೇಯ್ಯ। ಯಸ್ಮಾ ಚ ಖೋ ಪದಹತಿ ತಸ್ಮಾ ಸಚ್ಚಮನುಪಾಪುಣಾತಿ। ತಸ್ಮಾ ಸಚ್ಚಾನುಪ್ಪತ್ತಿಯಾ ಪಧಾನಂ ಬಹುಕಾರನ್ತಿ।>
    text <ಪಧಾನಸ್ಸ ಪನ। ಭೋ ಗೋತಮ। ಕತಮೋ ಧಮ್ಮೋ ಬಹುಕಾರೋ॥ ಪಧಾನಸ್ಸ ಬಹುಕಾರಂ ಧಮ್ಮಂ ಮಯಂ ಭವನ್ತಂ ಗೋತಮಂ ಪುಚ್ಛಾಮಾತಿ। ಪಧಾನಸ್ಸ ಖೋ। ಭಾರದ್ವಾಜ। ತುಲನಾ ಬಹುಕಾರಾ। ನೋ ಚೇತಂ ತುಲೇಯ್ಯ। ನಯಿದಂ ಪದಹೇಯ್ಯ। ಯಸ್ಮಾ ಚ ಖೋ ತುಲೇತಿ ತಸ್ಮಾ ಪದಹತಿ। ತಸ್ಮಾ ಪಧಾನಸ್ಸ ತುಲನಾ ಬಹುಕಾರಾತಿ।>
    text <ತುಲನಾಯ ಪನ। ಭೋ ಗೋತಮ। ಕತಮೋ ಧಮ್ಮೋ ಬಹುಕಾರೋ॥ ತುಲನಾಯ ಬಹುಕಾರಂ ಧಮ್ಮಂ ಮಯಂ ಭವನ್ತಂ ಗೋತಮಂ ಪುಚ್ಛಾಮಾತಿ। ತುಲನಾಯ ಖೋ। ಭಾರದ್ವಾಜ। ಉಸ್ಸಾಹೋ ಬಹುಕಾರೋ। ನೋ ಚೇತಂ ಉಸ್ಸಹೇಯ್ಯ। ನಯಿದಂ ತುಲೇಯ್ಯ। ಯಸ್ಮಾ ಚ ಖೋ ಉಸ್ಸಹತಿ ತಸ್ಮಾ ತುಲೇತಿ। ತಸ್ಮಾ ತುಲನಾಯ ಉಸ್ಸಾಹೋ ಬಹುಕಾರೋತಿ।>
    text <ಉಸ್ಸಾಹಸ್ಸ ಪನ। ಭೋ ಗೋತಮ। ಕತಮೋ ಧಮ್ಮೋ ಬಹುಕಾರೋ॥ ಉಸ್ಸಾಹಸ್ಸ ಬಹುಕಾರಂ ಧಮ್ಮಂ ಮಯಂ ಭವನ್ತಂ ಗೋತಮಂ ಪುಚ್ಛಾಮಾತಿ। ಉಸ್ಸಾಹಸ್ಸ ಖೋ। ಭಾರದ್ವಾಜ। ಛನ್ದೋ ಬಹುಕಾರೋ। ನೋ ಚೇತಂ ಛನ್ದೋ ಜಾಯೇಥ। ನಯಿದಂ ಉಸ್ಸಹೇಯ್ಯ। ಯಸ್ಮಾ ಚ ಖೋ ಛನ್ದೋ ಜಾಯತಿ ತಸ್ಮಾ ಉಸ್ಸಹತಿ। ತಸ್ಮಾ ಉಸ್ಸಾಹಸ್ಸ ಛನ್ದೋ ಬಹುಕಾರೋತಿ।>
    text <ಛನ್ದಸ್ಸ ಪನ। ಭೋ ಗೋತಮ। ಕತಮೋ ಧಮ್ಮೋ ಬಹುಕಾರೋ॥ ಛನ್ದಸ್ಸ ಬಹುಕಾರಂ ಧಮ್ಮಂ ಮಯಂ ಭವನ್ತಂ ಗೋತಮಂ ಪುಚ್ಛಾಮಾತಿ। ಛನ್ದಸ್ಸ ಖೋ। ಭಾರದ್ವಾಜ। ಧಮ್ಮನಿಜ್ಝಾನಕ್ಖನ್ತಿ ಬಹುಕಾರಾ। ನೋ ಚೇತೇ ಧಮ್ಮಾ ನಿಜ್ಝಾನಂ ಖಮೇಯ್ಯುಂ। ನಯಿದಂ ಛನ್ದೋ ಜಾಯೇಥ। ಯಸ್ಮಾ ಚ ಖೋ ಧಮ್ಮಾ ನಿಜ್ಝಾನಂ ಖಮನ್ತಿ ತಸ್ಮಾ ಛನ್ದೋ ಜಾಯತಿ। ತಸ್ಮಾ ಛನ್ದಸ್ಸ ಧಮ್ಮನಿಜ್ಝಾನಕ್ಖನ್ತಿ ಬಹುಕಾರಾತಿ।>
    text <ಧಮ್ಮನಿಜ್ಝಾನಕ್ಖನ್ತಿಯಾ ಪನ। ಭೋ ಗೋತಮ। ಕತಮೋ ಧಮ್ಮೋ ಬಹುಕಾರೋ॥ ಧಮ್ಮನಿಜ್ಝಾನಕ್ಖನ್ತಿಯಾ ಬಹುಕಾರಂ ಧಮ್ಮಂ ಮಯಂ ಭವನ್ತಂ ಗೋತಮಂ ಪುಚ್ಛಾಮಾತಿ। ಧಮ್ಮನಿಜ್ಝಾನಕ್ಖನ್ತಿಯಾ ಖೋ। ಭಾರದ್ವಾಜ। ಅತ್ಥೂಪಪರಿಕ್ಖಾ ಬಹುಕಾರಾ। ನೋ ಚೇತಂ ಅತ್ಥಂ ಉಪಪರಿಕ್ಖೇಯ್ಯ। ನಯಿದಂ ಧಮ್ಮಾ ನಿಜ್ಝಾನಂ ಖಮೇಯ್ಯುಂ। ಯಸ್ಮಾ ಚ ಖೋ ಅತ್ಥಂ ಉಪಪರಿಕ್ಖತಿ ತಸ್ಮಾ ಧಮ್ಮಾ ನಿಜ್ಝಾನಂ ಖಮನ್ತಿ। ತಸ್ಮಾ ಧಮ್ಮನಿಜ್ಝಾನಕ್ಖನ್ತಿಯಾ ಅತ್ಥೂಪಪರಿಕ್ಖಾ ಬಹುಕಾರಾತಿ।>
    text <ಅತ್ಥೂಪಪರಿಕ್ಖಾಯ ಪನ। ಭೋ ಗೋತಮ। ಕತಮೋ ಧಮ್ಮೋ ಬಹುಕಾರೋ॥ ಅತ್ಥೂಪಪರಿಕ್ಖಾಯ ಬಹುಕಾರಂ ಧಮ್ಮಂ ಮಯಂ ಭವನ್ತಂ ಗೋತಮಂ ಪುಚ್ಛಾಮಾತಿ। ಅತ್ಥೂಪಪರಿಕ್ಖಾಯ ಖೋ। ಭಾರದ್ವಾಜ। ಧಮ್ಮಧಾರಣಾ ಬಹುಕಾರಾ। ನೋ ಚೇತಂ ಧಮ್ಮಂ ಧಾರೇಯ್ಯ। ನಯಿದಂ ಅತ್ಥಂ ಉಪಪರಿಕ್ಖೇಯ್ಯ। ಯಸ್ಮಾ ಚ ಖೋ ಧಮ್ಮಂ ಧಾರೇತಿ ತಸ್ಮಾ ಅತ್ಥಂ ಉಪಪರಿಕ್ಖತಿ। ತಸ್ಮಾ ಅತ್ಥೂಪಪರಿಕ್ಖಾಯ ಧಮ್ಮಧಾರಣಾ ಬಹುಕಾರಾತಿ।>
    text <ಧಮ್ಮಧಾರಣಾಯ ಪನ। ಭೋ ಗೋತಮ। ಕತಮೋ ಧಮ್ಮೋ ಬಹುಕಾರೋ॥ ಧಮ್ಮಧಾರಣಾಯ ಬಹುಕಾರಂ ಧಮ್ಮಂ ಮಯಂ ಭವನ್ತಂ ಗೋತಮಂ ಪುಚ್ಛಾಮಾತಿ। ಧಮ್ಮಧಾರಣಾಯ ಖೋ। ಭಾರದ್ವಾಜ। ಧಮ್ಮಸ್ಸವನಂ ಬಹುಕಾರಂ। ನೋ ಚೇತಂ ಧಮ್ಮಂ ಸುಣೇಯ್ಯ। ನಯಿದಂ ಧಮ್ಮಂ ಧಾರೇಯ್ಯ। ಯಸ್ಮಾ ಚ ಖೋ ಧಮ್ಮಂ ಸುಣಾತಿ ತಸ್ಮಾ ಧಮ್ಮಂ ಧಾರೇತಿ। ತಸ್ಮಾ ಧಮ್ಮಧಾರಣಾಯ ಧಮ್ಮಸ್ಸವನಂ ಬಹುಕಾರನ್ತಿ।>
    text <ಧಮ್ಮಸ್ಸವನಸ್ಸ ಪನ। ಭೋ ಗೋತಮ। ಕತಮೋ ಧಮ್ಮೋ ಬಹುಕಾರೋ॥ ಧಮ್ಮಸ್ಸವನಸ್ಸ ಬಹುಕಾರಂ ಧಮ್ಮಂ ಮಯಂ ಭವನ್ತಂ ಗೋತಮಂ ಪುಚ್ಛಾಮಾತಿ। ಧಮ್ಮಸ್ಸವನಸ್ಸ ಖೋ। ಭಾರದ್ವಾಜ। ಸೋತಾವಧಾನಂ ಬಹುಕಾರಂ। ನೋ ಚೇತಂ ಸೋತಂ ಓದಹೇಯ್ಯ। ನಯಿದಂ ಧಮ್ಮಂ ಸುಣೇಯ್ಯ। ಯಸ್ಮಾ ಚ ಖೋ ಸೋತಂ ಓದಹತಿ ತಸ್ಮಾ ಧಮ್ಮಂ ಸುಣಾತಿ। ತಸ್ಮಾ ಧಮ್ಮಸ್ಸವನಸ್ಸ ಸೋತಾವಧಾನಂ ಬಹುಕಾರನ್ತಿ।>
    text <ಸೋತಾವಧಾನಸ್ಸ ಪನ। ಭೋ ಗೋತಮ। ಕತಮೋ ಧಮ್ಮೋ ಬಹುಕಾರೋ॥ ಸೋತಾವಧಾನಸ್ಸ ಬಹುಕಾರಂ ಧಮ್ಮಂ ಮಯಂ ಭವನ್ತಂ ಗೋತಮಂ ಪುಚ್ಛಾಮಾತಿ। ಸೋತಾವಧಾನಸ್ಸ ಖೋ। ಭಾರದ್ವಾಜ। ಪಯಿರುಪಾಸನಾ ಬಹುಕಾರಾ। ನೋ ಚೇತಂ ಪಯಿರುಪಾಸೇಯ್ಯ। ನಯಿದಂ ಸೋತಂ ಓದಹೇಯ್ಯ। ಯಸ್ಮಾ ಚ ಖೋ ಪಯಿರುಪಾಸತಿ ತಸ್ಮಾ ಸೋತಂ ಓದಹತಿ। ತಸ್ಮಾ ಸೋತಾವಧಾನಸ್ಸ ಪಯಿರುಪಾಸನಾ ಬಹುಕಾರಾತಿ।>
    text <ಪಯಿರುಪಾಸನಾಯ ಪನ। ಭೋ ಗೋತಮ। ಕತಮೋ ಧಮ್ಮೋ ಬಹುಕಾರೋ॥ ಪಯಿರುಪಾಸನಾಯ ಬಹುಕಾರಂ ಧಮ್ಮಂ ಮಯಂ ಭವನ್ತಂ ಗೋತಮಂ ಪುಚ್ಛಾಮಾತಿ। ಪಯಿರುಪಾಸನಾಯ ಖೋ। ಭಾರದ್ವಾಜ। ಉಪಸಙ್ಕಮನಂ ಬಹುಕಾರಂ। ನೋ ಚೇತಂ ಉಪಸಙ್ಕಮೇಯ್ಯ। ನಯಿದಂ ಪಯಿರುಪಾಸೇಯ್ಯ। ಯಸ್ಮಾ ಚ ಖೋ ಉಪಸಙ್ಕಮತಿ ತಸ್ಮಾ ಪಯಿರುಪಾಸತಿ। ತಸ್ಮಾ ಪಯಿರುಪಾಸನಾಯ ಉಪಸಙ್ಕಮನಂ ಬಹುಕಾರನ್ತಿ।>
    text <ಉಪಸಙ್ಕಮನಸ್ಸ ಪನ। ಭೋ ಗೋತಮ। ಕತಮೋ ಧಮ್ಮೋ ಬಹುಕಾರೋ॥ ಉಪಸಙ್ಕಮನಸ್ಸ ಬಹುಕಾರಂ ಧಮ್ಮಂ ಮಯಂ ಭವನ್ತಂ ಗೋತಮಂ ಪುಚ್ಛಾಮಾತಿ। ಉಪಸಙ್ಕಮನಸ್ಸ ಖೋ। ಭಾರದ್ವಾಜ। ಸದ್ಧಾ ಬಹುಕಾರಾ। ನೋ ಚೇತಂ ಸದ್ಧಾ ಜಾಯೇಥ। ನಯಿದಂ ಉಪಸಙ್ಕಮೇಯ್ಯ। ಯಸ್ಮಾ ಚ ಖೋ ಸದ್ಧಾ ಜಾಯತಿ ತಸ್ಮಾ ಉಪಸಙ್ಕಮತಿ। ತಸ್ಮಾ ಉಪಸಙ್ಕಮನಸ್ಸ ಸದ್ಧಾ ಬಹುಕಾರಾತಿ।>
    text <೪೩೫>, <ಸಚ್ಚಾನುರಕ್ಖಣಂ ಮಯಂ ಭವನ್ತಂ ಗೋತಮಂ ಅಪುಚ್ಛಿಮ್ಹ। ಸಚ್ಚಾನುರಕ್ಖಣಂ ಭವಂ ಗೋತಮೋ ಬ್ಯಾಕಾಸಿ। ತಞ್ಚ ಪನಮ್ಹಾಕಂ ರುಚ್ಚತಿ ಚೇವ ಖಮತಿ ಚ ತೇನ ಚಮ್ಹ ಅತ್ತಮನಾ। ಸಚ್ಚಾನುಬೋಧಂ ಮಯಂ ಭವನ್ತಂ ಗೋತಮಂ ಅಪುಚ್ಛಿಮ್ಹ। ಸಚ್ಚಾನುಬೋಧಂ ಭವಂ ಗೋತಮೋ ಬ್ಯಾಕಾಸಿ। ತಞ್ಚ ಪನಮ್ಹಾಕಂ ರುಚ್ಚತಿ ಚೇವ ಖಮತಿ ಚ ತೇನ ಚಮ್ಹ ಅತ್ತಮನಾ। ಸಚ್ಚಾನುಪ್ಪತ್ತಿಂ ಮಯಂ ಭವನ್ತಂ ಗೋತಮಂ ಅಪುಚ್ಛಿಮ್ಹ। ಸಚ್ಚಾನುಪ್ಪತ್ತಿಂ ಭವಂ ಗೋತಮೋ ಬ್ಯಾಕಾಸಿ। ತಞ್ಚ ಪನಮ್ಹಾಕಂ ರುಚ್ಚತಿ ಚೇವ ಖಮತಿ ಚ ತೇನ ಚಮ್ಹ ಅತ್ತಮನಾ। ಸಚ್ಚಾನುಪ್ಪತ್ತಿಯಾ ಬಹುಕಾರಂ ಧಮ್ಮಂ ಮಯಂ ಭವನ್ತಂ ಗೋತಮಂ ಅಪುಚ್ಛಿಮ್ಹ। ಸಚ್ಚಾನುಪ್ಪತ್ತಿಯಾ ಬಹುಕಾರಂ ಧಮ್ಮಂ ಭವಂ ಗೋತಮೋ ಬ್ಯಾಕಾಸಿ। ತಞ್ಚ ಪನಮ್ಹಾಕಂ ರುಚ್ಚತಿ ಚೇವ ಖಮತಿ ಚ ತೇನ ಚಮ್ಹ ಅತ್ತಮನಾ। ಯಂಯದೇವ ಚ ಮಯಂ ಭವನ್ತಂ ಗೋತಮಂ ಅಪುಚ್ಛಿಮ್ಹ ತಂತದೇವ ಭವಂ ಗೋತಮೋ ಬ್ಯಾಕಾಸಿ। ತಞ್ಚ ಪನಮ್ಹಾಕಂ ರುಚ್ಚತಿ ಚೇವ ಖಮತಿ ಚ ತೇನ ಚಮ್ಹ ಅತ್ತಮನಾ। ಮಯಞ್ಹಿ। ಭೋ ಗೋತಮ। ಪುಬ್ಬೇ ಏವಂ ಜಾನಾಮ ಕೇ ಚ ಮುಣ್ಡಕಾ ಸಮಣಕಾ ಇಬ್ಭಾ ಕಣ್ಹಾ ಬನ್ಧುಪಾದಾಪಚ್ಚಾ। ಕೇ ಚ ಧಮ್ಮಸ್ಸ ಅಞ್ಞಾತಾರೋತಿ॥ ಅಜನೇಸಿ ವತ ಮೇ ಭವಂ ಗೋತಮೋ ಸಮಣೇಸು ಸಮಣಪೇಮಂ। ಸಮಣೇಸು ಸಮಣಪಸಾದಂ। ಸಮಣೇಸು ಸಮಣಗಾರವಂ। ಅಭಿಕ್ಕನ್ತಂ। ಭೋ ಗೋತಮ…ಪೇ॰… ಉಪಾಸಕಂ ಮಂ ಭವಂ ಗೋತಮೋ ಧಾರೇತು ಅಜ್ಜತಗ್ಗೇ ಪಾಣುಪೇತಂ ಸರಣಂ ಗತನ್ತಿ।>
    stand <ಚಙ್ಕೀಸುತ್ತಂ ನಿಟ್ಠಿತಂ ಪಞ್ಚಮಂ।>
  text <೬॥ ಏಸುಕಾರೀಸುತ್ತಂ>
    text <೪೩೬>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ಸಾವತ್ಥಿಯಂ ವಿಹರತಿ ಜೇತವನೇ ಅನಾಥಪಿಣ್ಡಿಕಸ್ಸ ಆರಾಮೇ। ಅಥ ಖೋ ಏಸುಕಾರೀ ಬ್ರಾಹ್ಮಣೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವತಾ ಸದ್ಧಿಂ ಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಏಸುಕಾರೀ ಬ್ರಾಹ್ಮಣೋ ಭಗವನ್ತಂ ಏತದವೋಚ ಬ್ರಾಹ್ಮಣಾ। ಭೋ ಗೋತಮ। ಚತಸ್ಸೋ ಪಾರಿಚರಿಯಾ ಪಞ್ಞಪೇನ್ತಿ ಬ್ರಾಹ್ಮಣಸ್ಸ ಪಾರಿಚರಿಯಂ ಪಞ್ಞಪೇನ್ತಿ। ಖತ್ತಿಯಸ್ಸ ಪಾರಿಚರಿಯಂ ಪಞ್ಞಪೇನ್ತಿ। ವೇಸ್ಸಸ್ಸ ಪಾರಿಚರಿಯಂ ಪಞ್ಞಪೇನ್ತಿ। ಸುದ್ದಸ್ಸ ಪಾರಿಚರಿಯಂ ಪಞ್ಞಪೇನ್ತಿ। ತತ್ರಿದಂ। ಭೋ ಗೋತಮ। ಬ್ರಾಹ್ಮಣಾ ಬ್ರಾಹ್ಮಣಸ್ಸ ಪಾರಿಚರಿಯಂ ಪಞ್ಞಪೇನ್ತಿ ಬ್ರಾಹ್ಮಣೋ ವಾ ಬ್ರಾಹ್ಮಣಂ ಪರಿಚರೇಯ್ಯ। ಖತ್ತಿಯೋ ವಾ ಬ್ರಾಹ್ಮಣಂ ಪರಿಚರೇಯ್ಯ। ವೇಸ್ಸೋ ವಾ ಬ್ರಾಹ್ಮಣಂ ಪರಿಚರೇಯ್ಯ। ಸುದ್ದೋ ವಾ ಬ್ರಾಹ್ಮಣಂ ಪರಿಚರೇಯ್ಯಾತಿ। ಇದಂ ಖೋ। ಭೋ ಗೋತಮ। ಬ್ರಾಹ್ಮಣಾ ಬ್ರಾಹ್ಮಣಸ್ಸ ಪಾರಿಚರಿಯಂ ಪಞ್ಞಪೇನ್ತಿ। ತತ್ರಿದಂ। ಭೋ ಗೋತಮ। ಬ್ರಾಹ್ಮಣಾ ಖತ್ತಿಯಸ್ಸ ಪಾರಿಚರಿಯಂ ಪಞ್ಞಪೇನ್ತಿ ಖತ್ತಿಯೋ ವಾ ಖತ್ತಿಯಂ ಪರಿಚರೇಯ್ಯ। ವೇಸ್ಸೋ ವಾ ಖತ್ತಿಯಂ ಪರಿಚರೇಯ್ಯ। ಸುದ್ದೋ ವಾ ಖತ್ತಿಯಂ ಪರಿಚರೇಯ್ಯಾತಿ। ಇದಂ ಖೋ। ಭೋ ಗೋತಮ। ಬ್ರಾಹ್ಮಣಾ ಖತ್ತಿಯಸ್ಸ ಪಾರಿಚರಿಯಂ ಪಞ್ಞಪೇನ್ತಿ। ತತ್ರಿದಂ। ಭೋ ಗೋತಮ। ಬ್ರಾಹ್ಮಣಾ ವೇಸ್ಸಸ್ಸ ಪಾರಿಚರಿಯಂ ಪಞ್ಞಪೇನ್ತಿ ವೇಸ್ಸೋ ವಾ ವೇಸ್ಸಂ ಪರಿಚರೇಯ್ಯ। ಸುದ್ದೋ ವಾ ವೇಸ್ಸಂ ಪರಿಚರೇಯ್ಯಾತಿ। ಇದಂ ಖೋ। ಭೋ ಗೋತಮ। ಬ್ರಾಹ್ಮಣಾ ವೇಸ್ಸಸ್ಸ ಪಾರಿಚರಿಯಂ ಪಞ್ಞಪೇನ್ತಿ। ತತ್ರಿದಂ। ಭೋ ಗೋತಮ। ಬ್ರಾಹ್ಮಣಾ ಸುದ್ದಸ್ಸ ಪಾರಿಚರಿಯಂ ಪಞ್ಞಪೇನ್ತಿ ಸುದ್ದೋವ ಸುದ್ದಂ ಪರಿಚರೇಯ್ಯ। ಕೋ ಪನಞ್ಞೋ ಸುದ್ದಂ ಪರಿಚರಿಸ್ಸತೀತಿ॥ ಇದಂ ಖೋ। ಭೋ ಗೋತಮ। ಬ್ರಾಹ್ಮಣಾ ಸುದ್ದಸ್ಸ ಪಾರಿಚರಿಯಂ ಪಞ್ಞಪೇನ್ತಿ। ಬ್ರಾಹ್ಮಣಾ। ಭೋ ಗೋತಮ। ಇಮಾ ಚತಸ್ಸೋ ಪಾರಿಚರಿಯಾ ಪಞ್ಞಪೇನ್ತಿ। ಇಧ ಭವಂ ಗೋತಮೋ ಕಿಮಾಹಾತಿ॥>
    text <೪೩೭>, <ಕಿಂ ಪನ। ಬ್ರಾಹ್ಮಣ। ಸಬ್ಬೋ ಲೋಕೋ ಬ್ರಾಹ್ಮಣಾನಂ ಏತದಬ್ಭನುಜಾನಾತಿ ಇಮಾ ಚತಸ್ಸೋ ಪಾರಿಚರಿಯಾ ಪಞ್ಞಪೇನ್ತೂತಿ॥ ನೋ ಹಿದಂ। ಭೋ ಗೋತಮ। ಸೇಯ್ಯಥಾಪಿ। ಬ್ರಾಹ್ಮಣ। ಪುರಿಸೋ ದಲಿದ್ದೋ ಅಸ್ಸಕೋ ಅನಾಳ್ಹಿಯೋ। ತಸ್ಸ ಅಕಾಮಸ್ಸ ಬಿಲಂ ಓಲಗ್ಗೇಯ್ಯುಂ ಇದಂ ತೇ। ಅಮ್ಭೋ ಪುರಿಸ। ಮಂಸಂ ಖಾದಿತಬ್ಬಂ। ಮೂಲಞ್ಚ ಅನುಪ್ಪದಾತಬ್ಬನ್ತಿ। ಏವಮೇವ ಖೋ। ಬ್ರಾಹ್ಮಣ। ಬ್ರಾಹ್ಮಣಾ ಅಪ್ಪಟಿಞ್ಞಾಯ ತೇಸಂ ಸಮಣಬ್ರಾಹ್ಮಣಾನಂ। ಅಥ ಚ ಪನಿಮಾ ಚತಸ್ಸೋ ಪಾರಿಚರಿಯಾ ಪಞ್ಞಪೇನ್ತಿ। ನಾಹಂ। ಬ್ರಾಹ್ಮಣ। ಸಬ್ಬಂ ಪರಿಚರಿತಬ್ಬನ್ತಿ ವದಾಮಿ। ನಾಹಂ। ಬ್ರಾಹ್ಮಣ। ಸಬ್ಬಂ ನ ಪರಿಚರಿತಬ್ಬನ್ತಿ ವದಾಮಿ। ಯಂ ಹಿಸ್ಸ। ಬ್ರಾಹ್ಮಣ। ಪರಿಚರತೋ ಪಾರಿಚರಿಯಾಹೇತು ಪಾಪಿಯೋ ಅಸ್ಸ ನ ಸೇಯ್ಯೋ। ನಾಹಂ ತಂ ಪರಿಚರಿತಬ್ಬನ್ತಿ ವದಾಮಿ। ಯಞ್ಚ ಖ್ವಾಸ್ಸ। ಬ್ರಾಹ್ಮಣ। ಪರಿಚರತೋ ಪಾರಿಚರಿಯಾಹೇತು ಸೇಯ್ಯೋ ಅಸ್ಸ ನ ಪಾಪಿಯೋ ತಮಹಂ ಪರಿಚರಿತಬ್ಬನ್ತಿ ವದಾಮಿ। ಖತ್ತಿಯಂ ಚೇಪಿ। ಬ್ರಾಹ್ಮಣ। ಏವಂ ಪುಚ್ಛೇಯ್ಯುಂ ಯಂ ವಾ ತೇ ಪರಿಚರತೋ ಪಾರಿಚರಿಯಾಹೇತು ಪಾಪಿಯೋ ಅಸ್ಸ ನ ಸೇಯ್ಯೋ। ಯಂ ವಾ ತೇ ಪರಿಚರತೋ ಪಾರಿಚರಿಯಾಹೇತು ಸೇಯ್ಯೋ ಅಸ್ಸ ನ ಪಾಪಿಯೋ। ಕಮೇತ್ಥ ಪರಿಚರೇಯ್ಯಾಸೀತಿ। ಖತ್ತಿಯೋಪಿ ಹಿ। ಬ್ರಾಹ್ಮಣ। ಸಮ್ಮಾ ಬ್ಯಾಕರಮಾನೋ ಏವಂ ಬ್ಯಾಕರೇಯ್ಯ ಯಞ್ಹಿ ಮೇ ಪರಿಚರತೋ ಪಾರಿಚರಿಯಾಹೇತು ಪಾಪಿಯೋ ಅಸ್ಸ ನ ಸೇಯ್ಯೋ। ನಾಹಂ ತಂ ಪರಿಚರೇಯ್ಯಂ। ಯಞ್ಚ ಖೋ ಮೇ ಪರಿಚರತೋ ಪಾರಿಚರಿಯಾಹೇತು ಸೇಯ್ಯೋ ಅಸ್ಸ ನ ಪಾಪಿಯೋ ತಮಹಂ ಪರಿಚರೇಯ್ಯನ್ತಿ। ಬ್ರಾಹ್ಮಣಂ ಚೇಪಿ। ಬ್ರಾಹ್ಮಣ…ಪೇ॰… ವೇಸ್ಸಂ ಚೇಪಿ। ಬ್ರಾಹ್ಮಣ…ಪೇ॰… ಸುದ್ದಂ ಚೇಪಿ। ಬ್ರಾಹ್ಮಣ। ಏವಂ ಪುಚ್ಛೇಯ್ಯುಂ ಯಂ ವಾ ತೇ ಪರಿಚರತೋ ಪಾರಿಚರಿಯಾಹೇತು ಪಾಪಿಯೋ ಅಸ್ಸ ನ ಸೇಯ್ಯೋ। ಯಂ ವಾ ತೇ ಪರಿಚರತೋ ಪಾರಿಚರಿಯಾಹೇತು ಸೇಯ್ಯೋ ಅಸ್ಸ ನ ಪಾಪಿಯೋ। ಕಮೇತ್ಥ ಪರಿಚರೇಯ್ಯಾಸೀತಿ। ಸುದ್ದೋಪಿ ಹಿ। ಬ್ರಾಹ್ಮಣ। ಸಮ್ಮಾ ಬ್ಯಾಕರಮಾನೋ ಏವಂ ಬ್ಯಾಕರೇಯ್ಯ ಯಞ್ಹಿ ಮೇ ಪರಿಚರತೋ ಪಾರಿಚರಿಯಾಹೇತು ಪಾಪಿಯೋ ಅಸ್ಸ ನ ಸೇಯ್ಯೋ। ನಾಹಂ ತಂ ಪರಿಚರೇಯ್ಯಂ। ಯಞ್ಚ ಖೋ ಮೇ ಪರಿಚರತೋ ಪಾರಿಚರಿಯಾಹೇತು ಸೇಯ್ಯೋ ಅಸ್ಸ ನ ಪಾಪಿಯೋ ತಮಹಂ ಪರಿಚರೇಯ್ಯನ್ತಿ। ನಾಹಂ। ಬ್ರಾಹ್ಮಣ। ಉಚ್ಚಾಕುಲೀನತಾ ಸೇಯ್ಯಂಸೋತಿ ವದಾಮಿ। ನ ಪನಾಹಂ। ಬ್ರಾಹ್ಮಣ। ಉಚ್ಚಾಕುಲೀನತಾ ಪಾಪಿಯಂಸೋತಿ ವದಾಮಿ। ನಾಹಂ। ಬ್ರಾಹ್ಮಣ। ಉಳಾರವಣ್ಣತಾ ಸೇಯ್ಯಂಸೋತಿ ವದಾಮಿ। ನ ಪನಾಹಂ। ಬ್ರಾಹ್ಮಣ। ಉಳಾರವಣ್ಣತಾ ಪಾಪಿಯಂಸೋತಿ ವದಾಮಿ। ನಾಹಂ। ಬ್ರಾಹ್ಮಣ। ಉಳಾರಭೋಗತಾ ಸೇಯ್ಯಂಸೋತಿ ವದಾಮಿ। ನ ಪನಾಹಂ। ಬ್ರಾಹ್ಮಣ। ಉಳಾರಭೋಗತಾ ಪಾಪಿಯಂಸೋತಿ ವದಾಮಿ।>
    text <೪೩೮>, <ಉಚ್ಚಾಕುಲೀನೋಪಿ ಹಿ। ಬ್ರಾಹ್ಮಣ। ಇಧೇಕಚ್ಚೋ ಪಾಣಾತಿಪಾತೀ ಹೋತಿ। ಅದಿನ್ನಾದಾಯೀ ಹೋತಿ। ಕಾಮೇಸುಮಿಚ್ಛಾಚಾರೀ ಹೋತಿ। ಮುಸಾವಾದೀ ಹೋತಿ। ಪಿಸುಣಾವಾಚೋ ಹೋತಿ। ಫರುಸಾವಾಚೋ ಹೋತಿ। ಸಮ್ಫಪ್ಪಲಾಪೀ ಹೋತಿ। ಅಭಿಜ್ಝಾಲು ಹೋತಿ। ಬ್ಯಾಪನ್ನಚಿತ್ತೋ ಹೋತಿ। ಮಿಚ್ಛಾದಿಟ್ಠಿ ಹೋತಿ। ತಸ್ಮಾ ನ ಉಚ್ಚಾಕುಲೀನತಾ ಸೇಯ್ಯಂಸೋತಿ ವದಾಮಿ। ಉಚ್ಚಾಕುಲೀನೋಪಿ ಹಿ। ಬ್ರಾಹ್ಮಣ। ಇಧೇಕಚ್ಚೋ ಪಾಣಾತಿಪಾತಾ ಪಟಿವಿರತೋ ಹೋತಿ। ಅದಿನ್ನಾದಾನಾ ಪಟಿವಿರತೋ ಹೋತಿ। ಕಾಮೇಸುಮಿಚ್ಛಾಚಾರಾ ಪಟಿವಿರತೋ ಹೋತಿ। ಮುಸಾವಾದಾ ಪಟಿವಿರತೋ ಹೋತಿ। ಪಿಸುಣಾಯ ವಾಚಾಯ ಪಟಿವಿರತೋ ಹೋತಿ। ಫರುಸಾಯ ವಾಚಾಯ ಪಟಿವಿರತೋ ಹೋತಿ। ಸಮ್ಫಪ್ಪಲಾಪಾ ಪಟಿವಿರತೋ ಹೋತಿ। ಅನಭಿಜ್ಝಾಲು ಹೋತಿ। ಅಬ್ಯಾಪನ್ನಚಿತ್ತೋ ಹೋತಿ। ಸಮ್ಮಾದಿಟ್ಠಿ ಹೋತಿ। ತಸ್ಮಾ ನ ಉಚ್ಚಾಕುಲೀನತಾ ಪಾಪಿಯಂಸೋತಿ ವದಾಮಿ।>
    text <೪೩೯>, <ಉಳಾರವಣ್ಣೋಪಿ ಹಿ। ಬ್ರಾಹ್ಮಣ…ಪೇ॰… ಉಳಾರಭೋಗೋಪಿ ಹಿ। ಬ್ರಾಹ್ಮಣ। ಇಧೇಕಚ್ಚೋ ಪಾಣಾತಿಪಾತೀ ಹೋತಿ…ಪೇ॰… ಮಿಚ್ಛಾದಿಟ್ಠಿ ಹೋತಿ। ತಸ್ಮಾ ನ ಉಳಾರಭೋಗತಾ ಸೇಯ್ಯಂಸೋತಿ ವದಾಮಿ। ಉಳಾರಭೋಗೋಪಿ ಹಿ। ಬ್ರಾಹ್ಮಣ। ಇಧೇಕಚ್ಚೋ ಪಾಣಾತಿಪಾತಾ ಪಟಿವಿರತೋ ಹೋತಿ…ಪೇ॰… ಸಮ್ಮಾದಿಟ್ಠಿ ಹೋತಿ। ತಸ್ಮಾ ನ ಉಳಾರಭೋಗತಾ ಪಾಪಿಯಂಸೋತಿ ವದಾಮಿ। ನಾಹಂ। ಬ್ರಾಹ್ಮಣ। ಸಬ್ಬಂ ಪರಿಚರಿತಬ್ಬನ್ತಿ ವದಾಮಿ। ನ ಪನಾಹಂ। ಬ್ರಾಹ್ಮಣ। ಸಬ್ಬಂ ನ ಪರಿಚರಿತಬ್ಬನ್ತಿ ವದಾಮಿ। ಯಂ ಹಿಸ್ಸ। ಬ್ರಾಹ್ಮಣ। ಪರಿಚರತೋ ಪಾರಿಚರಿಯಾಹೇತು ಸದ್ಧಾ ವಡ್ಢತಿ। ಸೀಲಂ ವಡ್ಢತಿ। ಸುತಂ ವಡ್ಢತಿ। ಚಾಗೋ ವಡ್ಢತಿ। ಪಞ್ಞಾ ವಡ್ಢತಿ। ತಮಹಂ ಪರಿಚರಿತಬ್ಬನ್ತಿ ವದಾಮಿ। ಯಂ ಹಿಸ್ಸ। ಬ್ರಾಹ್ಮಣ। ಪರಿಚರತೋ ಪಾರಿಚರಿಯಾಹೇತು ನ ಸದ್ಧಾ ವಡ್ಢತಿ। ನ ಸೀಲಂ ವಡ್ಢತಿ। ನ ಸುತಂ ವಡ್ಢತಿ। ನ ಚಾಗೋ ವಡ್ಢತಿ। ನ ಪಞ್ಞಾ ವಡ್ಢತಿ। ನಾಹಂ ತಂ ಪರಿಚರಿತಬ್ಬನ್ತಿ ವದಾಮೀತಿ।>
    text <೪೪೦>, <ಏವಂ ವುತ್ತೇ। ಏಸುಕಾರೀ ಬ್ರಾಹ್ಮಣೋ ಭಗವನ್ತಂ ಏತದವೋಚ ಬ್ರಾಹ್ಮಣಾ। ಭೋ ಗೋತಮ। ಚತ್ತಾರಿ ಧನಾನಿ ಪಞ್ಞಪೇನ್ತಿ ಬ್ರಾಹ್ಮಣಸ್ಸ ಸನ್ಧನಂ ಪಞ್ಞಪೇನ್ತಿ। ಖತ್ತಿಯಸ್ಸ ಸನ್ಧನಂ ಪಞ್ಞಪೇನ್ತಿ। ವೇಸ್ಸಸ್ಸ ಸನ್ಧನಂ ಪಞ್ಞಪೇನ್ತಿ। ಸುದ್ದಸ್ಸ ಸನ್ಧನಂ ಪಞ್ಞಪೇನ್ತಿ। ತತ್ರಿದಂ। ಭೋ ಗೋತಮ। ಬ್ರಾಹ್ಮಣಾ ಬ್ರಾಹ್ಮಣಸ್ಸ ಸನ್ಧನಂ ಪಞ್ಞಪೇನ್ತಿ ಭಿಕ್ಖಾಚರಿಯಂ। ಭಿಕ್ಖಾಚರಿಯಞ್ಚ ಪನ ಬ್ರಾಹ್ಮಣೋ ಸನ್ಧನಂ ಅತಿಮಞ್ಞಮಾನೋ ಅಕಿಚ್ಚಕಾರೀ ಹೋತಿ ಗೋಪೋವ ಅದಿನ್ನಂ ಆದಿಯಮಾನೋತಿ। ಇದಂ ಖೋ। ಭೋ ಗೋತಮ। ಬ್ರಾಹ್ಮಣಾ ಬ್ರಾಹ್ಮಣಸ್ಸ ಸನ್ಧನಂ ಪಞ್ಞಪೇನ್ತಿ। ತತ್ರಿದಂ। ಭೋ ಗೋತಮ। ಬ್ರಾಹ್ಮಣಾ ಖತ್ತಿಯಸ್ಸ ಸನ್ಧನಂ ಪಞ್ಞಪೇನ್ತಿ ಧನುಕಲಾಪಂ। ಧನುಕಲಾಪಞ್ಚ ಪನ ಖತ್ತಿಯೋ ಸನ್ಧನಂ ಅತಿಮಞ್ಞಮಾನೋ ಅಕಿಚ್ಚಕಾರೀ ಹೋತಿ ಗೋಪೋವ ಅದಿನ್ನಂ ಆದಿಯಮಾನೋತಿ। ಇದಂ ಖೋ। ಭೋ ಗೋತಮ। ಬ್ರಾಹ್ಮಣಾ ಖತ್ತಿಯಸ್ಸ ಸನ್ಧನಂ ಪಞ್ಞಪೇನ್ತಿ। ತತ್ರಿದಂ। ಭೋ ಗೋತಮ। ಬ್ರಾಹ್ಮಣಾ ವೇಸ್ಸಸ್ಸ ಸನ್ಧನಂ ಪಞ್ಞಪೇನ್ತಿ ಕಸಿಗೋರಕ್ಖಂ। ಕಸಿಗೋರಕ್ಖಞ್ಚ ಪನ ವೇಸ್ಸೋ ಸನ್ಧನಂ ಅತಿಮಞ್ಞಮಾನೋ ಅಕಿಚ್ಚಕಾರೀ ಹೋತಿ ಗೋಪೋವ ಅದಿನ್ನಂ ಆದಿಯಮಾನೋತಿ। ಇದಂ ಖೋ। ಭೋ ಗೋತಮ। ಬ್ರಾಹ್ಮಣಾ ವೇಸ್ಸಸ್ಸ ಸನ್ಧನಂ ಪಞ್ಞಪೇನ್ತಿ। ತತ್ರಿದಂ। ಭೋ ಗೋತಮ। ಬ್ರಾಹ್ಮಣಾ ಸುದ್ದಸ್ಸ ಸನ್ಧನಂ ಪಞ್ಞಪೇನ್ತಿ ಅಸಿತಬ್ಯಾಭಙ್ಗಿಂ। ಅಸಿತಬ್ಯಾಭಙ್ಗಿಞ್ಚ ಪನ ಸುದ್ದೋ ಸನ್ಧನಂ ಅತಿಮಞ್ಞಮಾನೋ ಅಕಿಚ್ಚಕಾರೀ ಹೋತಿ ಗೋಪೋವ ಅದಿನ್ನಂ ಆದಿಯಮಾನೋತಿ। ಇದಂ ಖೋ। ಭೋ ಗೋತಮ। ಬ್ರಾಹ್ಮಣಾ ಸುದ್ದಸ್ಸ ಸನ್ಧನಂ ಪಞ್ಞಪೇನ್ತಿ। ಬ್ರಾಹ್ಮಣಾ। ಭೋ ಗೋತಮ। ಇಮಾನಿ ಚತ್ತಾರಿ ಧನಾನಿ ಪಞ್ಞಪೇನ್ತಿ। ಇಧ ಭವಂ ಗೋತಮೋ ಕಿಮಾಹಾತಿ॥>
    text <೪೪೧>, <ಕಿಂ ಪನ। ಬ್ರಾಹ್ಮಣ। ಸಬ್ಬೋ ಲೋಕೋ ಬ್ರಾಹ್ಮಣಾನಂ ಏತದಬ್ಭನುಜಾನಾತಿ ಇಮಾನಿ ಚತ್ತಾರಿ ಧನಾನಿ ಪಞ್ಞಪೇನ್ತೂತಿ॥ ನೋ ಹಿದಂ। ಭೋ ಗೋತಮ। ಸೇಯ್ಯಥಾಪಿ। ಬ್ರಾಹ್ಮಣ। ಪುರಿಸೋ ದಲಿದ್ದೋ ಅಸ್ಸಕೋ ಅನಾಳ್ಹಿಯೋ। ತಸ್ಸ ಅಕಾಮಸ್ಸ ಬಿಲಂ ಓಲಗ್ಗೇಯ್ಯುಂ ಇದಂ ತೇ। ಅಮ್ಭೋ ಪುರಿಸ। ಮಂಸಂ ಖಾದಿತಬ್ಬಂ। ಮೂಲಞ್ಚ ಅನುಪ್ಪದಾತಬ್ಬನ್ತಿ। ಏವಮೇವ ಖೋ। ಬ್ರಾಹ್ಮಣ। ಬ್ರಾಹ್ಮಣಾ ಅಪ್ಪಟಿಞ್ಞಾಯ ತೇಸಂ ಸಮಣಬ್ರಾಹ್ಮಣಾನಂ। ಅಥ ಚ ಪನಿಮಾನಿ ಚತ್ತಾರಿ ಧನಾನಿ ಪಞ್ಞಪೇನ್ತಿ। ಅರಿಯಂ ಖೋ ಅಹಂ। ಬ್ರಾಹ್ಮಣ। ಲೋಕುತ್ತರಂ ಧಮ್ಮಂ ಪುರಿಸಸ್ಸ ಸನ್ಧನಂ ಪಞ್ಞಪೇಮಿ। ಪೋರಾಣಂ ಖೋ ಪನಸ್ಸ ಮಾತಾಪೇತ್ತಿಕಂ ಕುಲವಂಸಂ ಅನುಸ್ಸರತೋ ಯತ್ಥ ಯತ್ಥೇವ ಅತ್ತಭಾವಸ್ಸ ಅಭಿನಿಬ್ಬತ್ತಿ ಹೋತಿ ತೇನ ತೇನೇವ ಸಙ್ಖ್ಯಂ ಗಚ್ಛತಿ। ಖತ್ತಿಯಕುಲೇ ಚೇ ಅತ್ತಭಾವಸ್ಸ ಅಭಿನಿಬ್ಬತ್ತಿ ಹೋತಿ ಖತ್ತಿಯೋತ್ವೇವ ಸಙ್ಖ್ಯಂ ಗಚ್ಛತಿ। ಬ್ರಾಹ್ಮಣಕುಲೇ ಚೇ ಅತ್ತಭಾವಸ್ಸ ಅಭಿನಿಬ್ಬತ್ತಿ ಹೋತಿ ಬ್ರಾಹ್ಮಣೋತ್ವೇವ ಸಙ್ಖ್ಯಂ ಗಚ್ಛತಿ। ವೇಸ್ಸಕುಲೇ ಚೇ ಅತ್ತಭಾವಸ್ಸ ಅಭಿನಿಬ್ಬತ್ತಿ ಹೋತಿ ವೇಸ್ಸೋತ್ವೇವ ಸಙ್ಖ್ಯಂ ಗಚ್ಛತಿ। ಸುದ್ದಕುಲೇ ಚೇ ಅತ್ತಭಾವಸ್ಸ ಅಭಿನಿಬ್ಬತ್ತಿ ಹೋತಿ ಸುದ್ದೋತ್ವೇವ ಸಙ್ಖ್ಯಂ ಗಚ್ಛತಿ। ಸೇಯ್ಯಥಾಪಿ। ಬ್ರಾಹ್ಮಣ। ಯಂಯದೇವ ಪಚ್ಚಯಂ ಪಟಿಚ್ಚ ಅಗ್ಗಿ ಜಲತಿ ತೇನ ತೇನೇವ ಸಙ್ಖ್ಯಂ ಗಚ್ಛತಿ। ಕಟ್ಠಞ್ಚೇ ಪಟಿಚ್ಚ ಅಗ್ಗಿ ಜಲತಿ ಕಟ್ಠಗ್ಗಿತ್ವೇವ ಸಙ್ಖ್ಯಂ ಗಚ್ಛತಿ। ಸಕಲಿಕಞ್ಚೇ ಪಟಿಚ್ಚ ಅಗ್ಗಿ ಜಲತಿ ಸಕಲಿಕಗ್ಗಿತ್ವೇವ ಸಙ್ಖ್ಯಂ ಗಚ್ಛತಿ। ತಿಣಞ್ಚೇ ಪಟಿಚ್ಚ ಅಗ್ಗಿ ಜಲತಿ ತಿಣಗ್ಗಿತ್ವೇವ ಸಙ್ಖ್ಯಂ ಗಚ್ಛತಿ। ಗೋಮಯಞ್ಚೇ ಪಟಿಚ್ಚ ಅಗ್ಗಿ ಜಲತಿ ಗೋಮಯಗ್ಗಿತ್ವೇವ ಸಙ್ಖ್ಯಂ ಗಚ್ಛತಿ। ಏವಮೇವ ಖೋ ಅಹಂ। ಬ್ರಾಹ್ಮಣ। ಅರಿಯಂ ಲೋಕುತ್ತರಂ ಧಮ್ಮಂ ಪುರಿಸಸ್ಸ ಸನ್ಧನಂ ಪಞ್ಞಪೇಮಿ। ಪೋರಾಣಂ ಖೋ ಪನಸ್ಸ ಮಾತಾಪೇತ್ತಿಕಂ ಕುಲವಂಸಂ ಅನುಸ್ಸರತೋ ಯತ್ಥ ಯತ್ಥೇವ ಅತ್ತಭಾವಸ್ಸ ಅಭಿನಿಬ್ಬತ್ತಿ ಹೋತಿ ತೇನ ತೇನೇವ ಸಙ್ಖ್ಯಂ ಗಚ್ಛತಿ।>
    text <ಖತ್ತಿಯಕುಲೇ ಚೇ ಅತ್ತಭಾವಸ್ಸ ಅಭಿನಿಬ್ಬತ್ತಿ ಹೋತಿ ಖತ್ತಿಯೋತ್ವೇವ ಸಙ್ಖ್ಯಂ ಗಚ್ಛತಿ। ಬ್ರಾಹ್ಮಣಕುಲೇ ಚೇ ಅತ್ತಭಾವಸ್ಸ ಅಭಿನಿಬ್ಬತ್ತಿ ಹೋತಿ ಬ್ರಾಹ್ಮಣೋತ್ವೇವ ಸಙ್ಖ್ಯಂ ಗಚ್ಛತಿ। ವೇಸ್ಸಕುಲೇ ಚೇ ಅತ್ತಭಾವಸ್ಸ ಅಭಿನಿಬ್ಬತ್ತಿ ಹೋತಿ ವೇಸ್ಸೋತ್ವೇವ ಸಙ್ಖ್ಯಂ ಗಚ್ಛತಿ। ಸುದ್ದಕುಲೇ ಚೇ ಅತ್ತಭಾವಸ್ಸ ಅಭಿನಿಬ್ಬತ್ತಿ ಹೋತಿ ಸುದ್ದೋತ್ವೇವ ಸಙ್ಖ್ಯಂ ಗಚ್ಛತಿ।>
    text <ಖತ್ತಿಯಕುಲಾ ಚೇಪಿ। ಬ್ರಾಹ್ಮಣ। ಅಗಾರಸ್ಮಾ ಅನಗಾರಿಯಂ ಪಬ್ಬಜಿತೋ ಹೋತಿ। ಸೋ ಚ ತಥಾಗತಪ್ಪವೇದಿತಂ ಧಮ್ಮವಿನಯಂ ಆಗಮ್ಮ ಪಾಣಾತಿಪಾತಾ ಪಟಿವಿರತೋ ಹೋತಿ। ಅದಿನ್ನಾದಾನಾ ಪಟಿವಿರತೋ ಹೋತಿ। ಅಬ್ರಹ್ಮಚರಿಯಾ ಪಟಿವಿರತೋ ಹೋತಿ। ಮುಸಾವಾದಾ ಪಟಿವಿರತೋ ಹೋತಿ। ಪಿಸುಣಾಯ ವಾಚಾಯ ಪಟಿವಿರತೋ ಹೋತಿ। ಫರುಸಾಯ ವಾಚಾಯ ಪಟಿವಿರತೋ ಹೋತಿ। ಸಮ್ಫಪ್ಪಲಾಪಾ ಪಟಿವಿರತೋ ಹೋತಿ। ಅನಭಿಜ್ಝಾಲು ಹೋತಿ। ಅಬ್ಯಾಪನ್ನಚಿತ್ತೋ ಹೋತಿ। ಸಮ್ಮಾದಿಟ್ಠಿ ಹೋತಿ। ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲಂ।>
    text <ಬ್ರಾಹ್ಮಣಕುಲಾ ಚೇಪಿ। ಬ್ರಾಹ್ಮಣ। ಅಗಾರಸ್ಮಾ ಅನಗಾರಿಯಂ ಪಬ್ಬಜಿತೋ ಹೋತಿ। ಸೋ ಚ ತಥಾಗತಪ್ಪವೇದಿತಂ ಧಮ್ಮವಿನಯಂ ಆಗಮ್ಮ ಪಾಣಾತಿಪಾತಾ ಪಟಿವಿರತೋ ಹೋತಿ…ಪೇ॰… ಸಮ್ಮಾದಿಟ್ಠಿ ಹೋತಿ। ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲಂ।>
    text <ವೇಸ್ಸಕುಲಾ ಚೇಪಿ। ಬ್ರಾಹ್ಮಣ। ಅಗಾರಸ್ಮಾ ಅನಗಾರಿಯಂ ಪಬ್ಬಜಿತೋ ಹೋತಿ। ಸೋ ಚ ತಥಾಗತಪ್ಪವೇದಿತಂ ಧಮ್ಮವಿನಯಂ ಆಗಮ್ಮ ಪಾಣಾತಿಪಾತಾ ಪಟಿವಿರತೋ ಹೋತಿ…ಪೇ॰… ಸಮ್ಮಾದಿಟ್ಠಿ ಹೋತಿ। ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲಂ।>
    text <ಸುದ್ದಕುಲಾ ಚೇಪಿ। ಬ್ರಾಹ್ಮಣ। ಅಗಾರಸ್ಮಾ ಅನಗಾರಿಯಂ ಪಬ್ಬಜಿತೋ ಹೋತಿ। ಸೋ ಚ ತಥಾಗತಪ್ಪವೇದಿತಂ ಧಮ್ಮವಿನಯಂ ಆಗಮ್ಮ ಪಾಣಾತಿಪಾತಾ ಪಟಿವಿರತೋ ಹೋತಿ…ಪೇ॰… ಸಮ್ಮಾದಿಟ್ಠಿ ಹೋತಿ। ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲಂ।>
    text <೪೪೨>, <ತಂ ಕಿಂ ಮಞ್ಞಸಿ। ಬ್ರಾಹ್ಮಣ। ಬ್ರಾಹ್ಮಣೋವ ನು ಖೋ ಪಹೋತಿ ಅಸ್ಮಿಂ ಪದೇಸೇ ಅವೇರಂ ಅಬ್ಯಾಬಜ್ಝಂ ಮೇತ್ತಚಿತ್ತಂ ಭಾವೇತುಂ। ನೋ ಖತ್ತಿಯೋ ನೋ ವೇಸ್ಸೋ ನೋ ಸುದ್ದೋತಿ॥ ನೋ ಹಿದಂ। ಭೋ ಗೋತಮ। ಖತ್ತಿಯೋಪಿ ಹಿ। ಭೋ ಗೋತಮ। ಪಹೋತಿ ಅಸ್ಮಿಂ ಪದೇಸೇ ಅವೇರಂ ಅಬ್ಯಾಬಜ್ಝಂ ಮೇತ್ತಚಿತ್ತಂ ಭಾವೇತುಂ। ಬ್ರಾಹ್ಮಣೋಪಿ ಹಿ। ಭೋ ಗೋತಮ… ವೇಸ್ಸೋಪಿ ಹಿ। ಭೋ ಗೋತಮ… ಸುದ್ದೋಪಿ ಹಿ। ಭೋ ಗೋತಮ… ಸಬ್ಬೇಪಿ ಹಿ। ಭೋ ಗೋತಮ। ಚತ್ತಾರೋ ವಣ್ಣಾ ಪಹೋನ್ತಿ ಅಸ್ಮಿಂ ಪದೇಸೇ ಅವೇರಂ ಅಬ್ಯಾಬಜ್ಝಂ ಮೇತ್ತಚಿತ್ತಂ ಭಾವೇತುನ್ತಿ। ಏವಮೇವ ಖೋ। ಬ್ರಾಹ್ಮಣ। ಖತ್ತಿಯಕುಲಾ ಚೇಪಿ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತೋ ಹೋತಿ। ಸೋ ಚ ತಥಾಗತಪ್ಪವೇದಿತಂ ಧಮ್ಮವಿನಯಂ ಆಗಮ್ಮ ಪಾಣಾತಿಪಾತಾ ಪಟಿವಿರತೋ ಹೋತಿ…ಪೇ॰… ಸಮ್ಮಾದಿಟ್ಠಿ ಹೋತಿ। ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲಂ।>
    text <ಬ್ರಾಹ್ಮಣಕುಲಾ ಚೇಪಿ। ಬ್ರಾಹ್ಮಣ… ವೇಸ್ಸಕುಲಾ ಚೇಪಿ। ಬ್ರಾಹ್ಮಣ… ಸುದ್ದಕುಲಾ ಚೇಪಿ। ಬ್ರಾಹ್ಮಣ। ಅಗಾರಸ್ಮಾ ಅನಗಾರಿಯಂ ಪಬ್ಬಜಿತೋ ಹೋತಿ। ಸೋ ಚ ತಥಾಗತಪ್ಪವೇದಿತಂ ಧಮ್ಮವಿನಯಂ ಆಗಮ್ಮ ಪಾಣಾತಿಪಾತಾ ಪಟಿವಿರತೋ ಹೋತಿ…ಪೇ॰… ಸಮ್ಮಾದಿಟ್ಠಿ ಹೋತಿ। ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲಂ।>
    text <೪೪೩>, <ತಂ ಕಿಂ ಮಞ್ಞಸಿ। ಬ್ರಾಹ್ಮಣ। ಬ್ರಾಹ್ಮಣೋವ ನು ಖೋ ಪಹೋತಿ ಸೋತ್ತಿಸಿನಾನಿಂ ಆದಾಯ ನದಿಂ ಗನ್ತ್ವಾ ರಜೋಜಲ್ಲಂ ಪವಾಹೇತುಂ। ನೋ ಖತ್ತಿಯೋ ನೋ ವೇಸ್ಸೋ ನೋ ಸುದ್ದೋತಿ॥ ನೋ ಹಿದಂ। ಭೋ ಗೋತಮ। ಖತ್ತಿಯೋಪಿ ಹಿ। ಭೋ ಗೋತಮ। ಪಹೋತಿ ಸೋತ್ತಿಸಿನಾನಿಂ ಆದಾಯ ನದಿಂ ಗನ್ತ್ವಾ ರಜೋಜಲ್ಲಂ ಪವಾಹೇತುಂ। ಬ್ರಾಹ್ಮಣೋಪಿ ಹಿ। ಭೋ ಗೋತಮ… ವೇಸ್ಸೋಪಿ ಹಿ। ಭೋ ಗೋತಮ … ಸುದ್ದೋಪಿ ಹಿ। ಭೋ ಗೋತಮ… ಸಬ್ಬೇಪಿ ಹಿ। ಭೋ ಗೋತಮ। ಚತ್ತಾರೋ ವಣ್ಣಾ ಪಹೋನ್ತಿ ಸೋತ್ತಿಸಿನಾನಿಂ ಆದಾಯ ನದಿಂ ಗನ್ತ್ವಾ ರಜೋಜಲ್ಲಂ ಪವಾಹೇತುನ್ತಿ। ಏವಮೇವ ಖೋ। ಬ್ರಾಹ್ಮಣ। ಖತ್ತಿಯಕುಲಾ ಚೇಪಿ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತೋ ಹೋತಿ। ಸೋ ಚ ತಥಾಗತಪ್ಪವೇದಿತಂ ಧಮ್ಮವಿನಯಂ ಆಗಮ್ಮ ಪಾಣಾತಿಪಾತಾ ಪಟಿವಿರತೋ ಹೋತಿ…ಪೇ॰… ಸಮ್ಮಾದಿಟ್ಠಿ ಹೋತಿ। ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲಂ।>
    text <ಬ್ರಾಹ್ಮಣಕುಲಾ ಚೇಪಿ। ಬ್ರಾಹ್ಮಣ… ವೇಸ್ಸಕುಲಾ ಚೇಪಿ। ಬ್ರಾಹ್ಮಣ… ಸುದ್ದಕುಲಾ ಚೇಪಿ। ಬ್ರಾಹ್ಮಣ। ಅಗಾರಸ್ಮಾ ಅನಗಾರಿಯಂ ಪಬ್ಬಜಿತೋ ಹೋತಿ। ಸೋ ಚ ತಥಾಗತಪ್ಪವೇದಿತಂ ಧಮ್ಮವಿನಯಂ ಆಗಮ್ಮ ಪಾಣಾತಿಪಾತಾ ಪಟಿವಿರತೋ ಹೋತಿ…ಪೇ॰… ಸಮ್ಮಾದಿಟ್ಠಿ ಹೋತಿ। ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲಂ।>
    text <೪೪೪>, <ತಂ ಕಿಂ ಮಞ್ಞಸಿ। ಬ್ರಾಹ್ಮಣ। ಇಧ ರಾಜಾ ಖತ್ತಿಯೋ ಮುದ್ಧಾವಸಿತ್ತೋ ನಾನಾಜಚ್ಚಾನಂ ಪುರಿಸಾನಂ ಪುರಿಸಸತಂ ಸನ್ನಿಪಾತೇಯ್ಯ ಆಯನ್ತು ಭೋನ್ತೋ ಯೇ ತತ್ಥ ಖತ್ತಿಯಕುಲಾ ಬ್ರಾಹ್ಮಣಕುಲಾ ರಾಜಞ್ಞಕುಲಾ ಉಪ್ಪನ್ನಾ ಸಾಕಸ್ಸ ವಾ ಸಾಲಸ್ಸ ವಾ ಸಲಳಸ್ಸ ವಾ ಚನ್ದನಸ್ಸ ವಾ ಪದುಮಕಸ್ಸ ವಾ ಉತ್ತರಾರಣಿಂ ಆದಾಯ ಅಗ್ಗಿಂ ಅಭಿನಿಬ್ಬತ್ತೇನ್ತು। ತೇಜೋ ಪಾತುಕರೋನ್ತು। ಆಯನ್ತು ಪನ ಭೋನ್ತೋ ಯೇ ತತ್ಥ ಚಣ್ಡಾಲಕುಲಾ ನೇಸಾದಕುಲಾ ವೇನಕುಲಾ ರಥಕಾರಕುಲಾ ಪುಕ್ಕುಸಕುಲಾ ಉಪ್ಪನ್ನಾ ಸಾಪಾನದೋಣಿಯಾ ವಾ ಸೂಕರದೋಣಿಯಾ ವಾ ರಜಕದೋಣಿಯಾ ವಾ ಏರಣ್ಡಕಟ್ಠಸ್ಸ ವಾ ಉತ್ತರಾರಣಿಂ ಆದಾಯ ಅಗ್ಗಿಂ ಅಭಿನಿಬ್ಬತ್ತೇನ್ತು। ತೇಜೋ ಪಾತುಕರೋನ್ತೂತಿ॥>
    text <ತಂ ಕಿಂ ಮಞ್ಞಸಿ। ಬ್ರಾಹ್ಮಣ। ಯೋ ಏವಂ ನು ಖೋ ಸೋ ಖತ್ತಿಯಕುಲಾ ಬ್ರಾಹ್ಮಣಕುಲಾ ರಾಜಞ್ಞಕುಲಾ ಉಪ್ಪನ್ನೇಹಿ ಸಾಕಸ್ಸ ವಾ ಸಾಲಸ್ಸ ವಾ ಸಲಳಸ್ಸ ವಾ ಚನ್ದನಸ್ಸ ವಾ ಪದುಮಕಸ್ಸ ವಾ ಉತ್ತರಾರಣಿಂ ಆದಾಯ ಅಗ್ಗಿ ಅಭಿನಿಬ್ಬತ್ತೋ ತೇಜೋ ಪಾತುಕತೋ ಸೋ ಏವ ನು ಖ್ವಾಸ್ಸ ಅಗ್ಗಿ ಅಚ್ಚಿಮಾ ಚೇವ ವಣ್ಣವಾ ಚ ಪಭಸ್ಸರೋ ಚ ತೇನ ಚ ಸಕ್ಕಾ ಅಗ್ಗಿನಾ ಅಗ್ಗಿಕರಣೀಯಂ ಕಾತುಂ। ಯೋ ಪನ ಸೋ ಚಣ್ಡಾಲಕುಲಾ ನೇಸಾದಕುಲಾ ವೇನಕುಲಾ ರಥಕಾರಕುಲಾ ಪುಕ್ಕುಸಕುಲಾ ಉಪ್ಪನ್ನೇಹಿ ಸಾಪಾನದೋಣಿಯಾ ವಾ ಸೂಕರದೋಣಿಯಾ ವಾ ರಜಕದೋಣಿಯಾ ವಾ ಏರಣ್ಡಕಟ್ಠಸ್ಸ ವಾ ಉತ್ತರಾರಣಿಂ ಆದಾಯ ಅಗ್ಗಿ ಅಭಿನಿಬ್ಬತ್ತೋ ತೇಜೋ ಪಾತುಕತೋ ಸ್ವಾಸ್ಸ ಅಗ್ಗಿ ನ ಚೇವ ಅಚ್ಚಿಮಾ ನ ಚ ವಣ್ಣವಾ ನ ಚ ಪಭಸ್ಸರೋ ನ ಚ ತೇನ ಸಕ್ಕಾ ಅಗ್ಗಿನಾ ಅಗ್ಗಿಕರಣೀಯಂ ಕಾತುನ್ತಿ॥ ನೋ ಹಿದಂ। ಭೋ ಗೋತಮ। ಯೋಪಿ ಹಿ ಸೋ। ಭೋ ಗೋತಮ। ಖತ್ತಿಯಕುಲಾ ಬ್ರಾಹ್ಮಣಕುಲಾ ರಾಜಞ್ಞಕುಲಾ ಉಪ್ಪನ್ನೇಹಿ ಸಾಕಸ್ಸ ವಾ ಸಾಲಸ್ಸ ವಾ ಸಲಳಸ್ಸ ವಾ ಚನ್ದನಸ್ಸ ವಾ ಪದುಮಕಸ್ಸ ವಾ ಉತ್ತರಾರಣಿಂ ಆದಾಯ ಅಗ್ಗಿ ಅಭಿನಿಬ್ಬತ್ತೋ ತೇಜೋ ಪಾತುಕತೋ ಸ್ವಾಸ್ಸ ಅಗ್ಗಿ ಅಚ್ಚಿಮಾ ಚೇವ ವಣ್ಣವಾ ಚ ಪಭಸ್ಸರೋ ಚ ತೇನ ಚ ಸಕ್ಕಾ ಅಗ್ಗಿನಾ ಅಗ್ಗಿಕರಣೀಯಂ ಕಾತುಂ। ಯೋಪಿ ಸೋ ಚಣ್ಡಾಲಕುಲಾ ನೇಸಾದಕುಲಾ ವೇನಕುಲಾ ರಥಕಾರಕುಲಾ ಪುಕ್ಕುಸಕುಲಾ ಉಪ್ಪನ್ನೇಹಿ ಸಾಪಾನದೋಣಿಯಾ ವಾ ಸೂಕರದೋಣಿಯಾ ವಾ ರಜಕದೋಣಿಯಾ ವಾ ಏರಣ್ಡಕಟ್ಠಸ್ಸ ವಾ ಉತ್ತರಾರಣಿಂ ಆದಾಯ ಅಗ್ಗಿ ಅಭಿನಿಬ್ಬತ್ತೋ ತೇಜೋ ಪಾತುಕತೋ ಸ್ವಾಸ್ಸ ಅಗ್ಗಿ ಅಚ್ಚಿಮಾ ಚೇವ ವಣ್ಣವಾ ಚ ಪಭಸ್ಸರೋ ಚ ತೇನ ಚ ಸಕ್ಕಾ ಅಗ್ಗಿನಾ ಅಗ್ಗಿಕರಣೀಯಂ ಕಾತುಂ। ಸಬ್ಬೋಪಿ ಹಿ। ಭೋ ಗೋತಮ। ಅಗ್ಗಿ ಅಚ್ಚಿಮಾ ಚೇವ ವಣ್ಣವಾ ಚ ಪಭಸ್ಸರೋ ಚ ಸಬ್ಬೇನಪಿ ಸಕ್ಕಾ ಅಗ್ಗಿನಾ ಅಗ್ಗಿಕರಣೀಯಂ ಕಾತುನ್ತಿ।>
    text <ಏವಮೇವ ಖೋ। ಬ್ರಾಹ್ಮಣ। ಖತ್ತಿಯಕುಲಾ ಚೇಪಿ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತೋ ಹೋತಿ। ಸೋ ಚ ತಥಾಗತಪ್ಪವೇದಿತಂ ಧಮ್ಮವಿನಯಂ ಆಗಮ್ಮ ಪಾಣಾತಿಪಾತಾ ಪಟಿವಿರತೋ ಹೋತಿ…ಪೇ॰… ಸಮ್ಮಾದಿಟ್ಠಿ ಹೋತಿ। ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲಂ। ಬ್ರಾಹ್ಮಣಕುಲಾ ಚೇಪಿ। ಬ್ರಾಹ್ಮಣ… ವೇಸ್ಸಕುಲಾ ಚೇಪಿ। ಬ್ರಾಹ್ಮಣ… ಸುದ್ದಕುಲಾ ಚೇಪಿ। ಬ್ರಾಹ್ಮಣ। ಅಗಾರಸ್ಮಾ ಅನಗಾರಿಯಂ ಪಬ್ಬಜಿತೋ ಹೋತಿ। ಸೋ ಚ ತಥಾಗತಪ್ಪವೇದಿತಂ ಧಮ್ಮವಿನಯಂ ಆಗಮ್ಮ ಪಾಣಾತಿಪಾತಾ ಪಟಿವಿರತೋ ಹೋತಿ। ಅದಿನ್ನಾದಾನಾ ಪಟಿವಿರತೋ ಹೋತಿ। ಅಬ್ರಹ್ಮಚರಿಯಾ ಪಟಿವಿರತೋ ಹೋತಿ। ಮುಸಾವಾದಾ ಪಟಿವಿರತೋ ಹೋತಿ। ಪಿಸುಣಾಯ ವಾಚಾಯ ಪಟಿವಿರತೋ ಹೋತಿ। ಫರುಸಾಯ ವಾಚಾಯ ಪಟಿವಿರತೋ ಹೋತಿ। ಸಮ್ಫಪ್ಪಲಾಪಾ ಪಟಿವಿರತೋ ಹೋತಿ। ಅನಭಿಜ್ಝಾಲು ಹೋತಿ। ಅಬ್ಯಾಪನ್ನಚಿತ್ತೋ ಹೋತಿ। ಸಮ್ಮಾದಿಟ್ಠಿ ಹೋತಿ। ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲನ್ತಿ।>
    text <ಏವಂ ವುತ್ತೇ। ಏಸುಕಾರೀ ಬ್ರಾಹ್ಮಣೋ ಭಗವನ್ತಂ ಏತದವೋಚ ಅಭಿಕ್ಕನ್ತಂ। ಭೋ ಗೋತಮ। ಅಭಿಕ್ಕನ್ತಂ। ಭೋ ಗೋತಮ…ಪೇ॰… ಉಪಾಸಕಂ ಮಂ ಭವಂ ಗೋತಮೋ ಧಾರೇತು ಅಜ್ಜತಗ್ಗೇ ಪಾಣುಪೇತಂ ಸರಣಂ ಗತನ್ತಿ।>
    stand <ಏಸುಕಾರೀಸುತ್ತಂ ನಿಟ್ಠಿತಂ ಛಟ್ಠಂ।>
  text <೭॥ ಧನಞ್ಜಾನಿಸುತ್ತಂ>
    text <೪೪೫>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ರಾಜಗಹೇ ವಿಹರತಿ ವೇಳುವನೇ ಕಲನ್ದಕನಿವಾಪೇ। ತೇನ ಖೋ ಪನ ಸಮಯೇನ ಆಯಸ್ಮಾ ಸಾರಿಪುತ್ತೋ ದಕ್ಖಿಣಾಗಿರಿಸ್ಮಿಂ ಚಾರಿಕಂ ಚರತಿ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ। ಅಥ ಖೋ ಅಞ್ಞತರೋ ಭಿಕ್ಖು ರಾಜಗಹೇ ವಸ್ಸಂವುಟ್ಠೋ ಯೇನ ದಕ್ಖಿಣಾಗಿರಿ ಯೇನಾಯಸ್ಮಾ ಸಾರಿಪುತ್ತೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮತಾ ಸಾರಿಪುತ್ತೇನ ಸದ್ಧಿಂ ಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಂ ಖೋ ತಂ ಭಿಕ್ಖುಂ ಆಯಸ್ಮಾ ಸಾರಿಪುತ್ತೋ ಏತದವೋಚ ಕಚ್ಚಾವುಸೋ। ಭಗವಾ ಅರೋಗೋ ಚ ಬಲವಾ ಚಾತಿ॥ ಅರೋಗೋ ಚಾವುಸೋ। ಭಗವಾ ಬಲವಾ ಚಾತಿ। ಕಚ್ಚಿ ಪನಾವುಸೋ। ಭಿಕ್ಖುಸಙ್ಘೋ ಅರೋಗೋ ಚ ಬಲವಾ ಚಾತಿ॥ ಭಿಕ್ಖುಸಙ್ಘೋಪಿ ಖೋ। ಆವುಸೋ। ಅರೋಗೋ ಚ ಬಲವಾ ಚಾತಿ। ಏತ್ಥ। ಆವುಸೋ। ತಣ್ಡುಲಪಾಲಿದ್ವಾರಾಯ ಧನಞ್ಜಾನಿ ನಾಮ ಬ್ರಾಹ್ಮಣೋ ಅತ್ಥಿ। ಕಚ್ಚಾವುಸೋ। ಧನಞ್ಜಾನಿ ಬ್ರಾಹ್ಮಣೋ ಅರೋಗೋ ಚ ಬಲವಾ ಚಾತಿ॥ ಧನಞ್ಜಾನಿಪಿ ಖೋ। ಆವುಸೋ। ಬ್ರಾಹ್ಮಣೋ ಅರೋಗೋ ಚ ಬಲವಾ ಚಾತಿ। ಕಚ್ಚಿ ಪನಾವುಸೋ। ಧನಞ್ಜಾನಿ ಬ್ರಾಹ್ಮಣೋ ಅಪ್ಪಮತ್ತೋತಿ॥ ಕುತೋ ಪನಾವುಸೋ। ಧನಞ್ಜಾನಿಸ್ಸ ಬ್ರಾಹ್ಮಣಸ್ಸ ಅಪ್ಪಮಾದೋ॥ ಧನಞ್ಜಾನಿ। ಆವುಸೋ। ಬ್ರಾಹ್ಮಣೋ ರಾಜಾನಂ ನಿಸ್ಸಾಯ ಬ್ರಾಹ್ಮಣಗಹಪತಿಕೇ ವಿಲುಮ್ಪತಿ। ಬ್ರಾಹ್ಮಣಗಹಪತಿಕೇ ನಿಸ್ಸಾಯ ರಾಜಾನಂ ವಿಲುಮ್ಪತಿ। ಯಾಪಿಸ್ಸ ಭರಿಯಾ ಸದ್ಧಾ ಸದ್ಧಕುಲಾ ಆನೀತಾ ಸಾಪಿ ಕಾಲಙ್ಕತಾ। ಅಞ್ಞಾಸ್ಸ ಭರಿಯಾ ಅಸ್ಸದ್ಧಾ ಅಸ್ಸದ್ಧಕುಲಾ ಆನೀತಾ। ದುಸ್ಸುತಂ ವತಾವುಸೋ। ಅಸ್ಸುಮ್ಹ। ದುಸ್ಸುತಂ ವತಾವುಸೋ। ಅಸ್ಸುಮ್ಹ। ಯೇ ಮಯಂ ಧನಞ್ಜಾನಿಂ ಬ್ರಾಹ್ಮಣಂ ಪಮತ್ತಂ ಅಸ್ಸುಮ್ಹ। ಅಪ್ಪೇವ ಚ ನಾಮ ಮಯಂ ಕದಾಚಿ ಕರಹಚಿ ಧನಞ್ಜಾನಿನಾ ಬ್ರಾಹ್ಮಣೇನ ಸದ್ಧಿಂ ಸಮಾಗಚ್ಛೇಯ್ಯಾಮ। ಅಪ್ಪೇವ ನಾಮ ಸಿಯಾ ಕೋಚಿದೇವ ಕಥಾಸಲ್ಲಾಪೋತಿ॥>
    text <೪೪೬>, <ಅಥ ಖೋ ಆಯಸ್ಮಾ ಸಾರಿಪುತ್ತೋ ದಕ್ಖಿಣಾಗಿರಿಸ್ಮಿಂ ಯಥಾಭಿರನ್ತಂ ವಿಹರಿತ್ವಾ ಯೇನ ರಾಜಗಹಂ ತೇನ ಚಾರಿಕಂ ಪಕ್ಕಾಮಿ। ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ರಾಜಗಹಂ ತದವಸರಿ। ತತ್ರ ಸುದಂ ಆಯಸ್ಮಾ ಸಾರಿಪುತ್ತೋ ರಾಜಗಹೇ ವಿಹರತಿ ವೇಳುವನೇ ಕಲನ್ದಕನಿವಾಪೇ। ಅಥ ಖೋ ಆಯಸ್ಮಾ ಸಾರಿಪುತ್ತೋ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ರಾಜಗಹಂ ಪಿಣ್ಡಾಯ ಪಾವಿಸಿ। ತೇನ ಖೋ ಪನ ಸಮಯೇನ ಧನಞ್ಜಾನಿ ಬ್ರಾಹ್ಮಣೋ ಬಹಿನಗರೇ ಗಾವೋ ಗೋಟ್ಠೇ ದುಹಾಪೇತಿ। ಅಥ ಖೋ ಆಯಸ್ಮಾ ಸಾರಿಪುತ್ತೋ ರಾಜಗಹೇ ಪಿಣ್ಡಾಯ ಚರಿತ್ವಾ ಪಚ್ಛಾಭತ್ತಂ ಪಿಣ್ಡಪಾತಪಟಿಕ್ಕನ್ತೋ ಯೇನ ಧನಞ್ಜಾನಿ ಬ್ರಾಹ್ಮಣೋ ತೇನುಪಸಙ್ಕಮಿ। ಅದ್ದಸಾ ಖೋ ಧನಞ್ಜಾನಿ ಬ್ರಾಹ್ಮಣೋ ಆಯಸ್ಮನ್ತಂ ಸಾರಿಪುತ್ತಂ ದೂರತೋವ ಆಗಚ್ಛನ್ತಂ। ದಿಸ್ವಾನ ಯೇನಾಯಸ್ಮಾ ಸಾರಿಪುತ್ತೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮನ್ತಂ ಸಾರಿಪುತ್ತಂ ಏತದವೋಚ ಇತೋ। ಭೋ ಸಾರಿಪುತ್ತ। ಪಯೋ। ಪೀಯತಂ ತಾವ ಭತ್ತಸ್ಸ ಕಾಲೋ ಭವಿಸ್ಸತೀತಿ। ಅಲಂ। ಬ್ರಾಹ್ಮಣ। ಕತಂ ಮೇ ಅಜ್ಜ ಭತ್ತಕಿಚ್ಚಂ। ಅಮುಕಸ್ಮಿಂ ಮೇ ರುಕ್ಖಮೂಲೇ ದಿವಾವಿಹಾರೋ ಭವಿಸ್ಸತಿ। ತತ್ಥ ಆಗಚ್ಛೇಯ್ಯಾಸೀತಿ। ಏವಂ। ಭೋತಿ ಖೋ ಧನಞ್ಜಾನಿ ಬ್ರಾಹ್ಮಣೋ ಆಯಸ್ಮತೋ ಸಾರಿಪುತ್ತಸ್ಸ ಪಚ್ಚಸ್ಸೋಸಿ। ಅಥ ಖೋ ಧನಞ್ಜಾನಿ ಬ್ರಾಹ್ಮಣೋ ಪಚ್ಛಾಭತ್ತಂ ಭುತ್ತಪಾತರಾಸೋ ಯೇನಾಯಸ್ಮಾ ಸಾರಿಪುತ್ತೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮತಾ ಸಾರಿಪುತ್ತೇನ ಸದ್ಧಿಂ ಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಂ ಖೋ ಧನಞ್ಜಾನಿಂ ಬ್ರಾಹ್ಮಣಂ ಆಯಸ್ಮಾ ಸಾರಿಪುತ್ತೋ ಏತದವೋಚ ಕಚ್ಚಾಸಿ। ಧನಞ್ಜಾನಿ। ಅಪ್ಪಮತ್ತೋತಿ॥ ಕುತೋ। ಭೋ ಸಾರಿಪುತ್ತ। ಅಮ್ಹಾಕಂ ಅಪ್ಪಮಾದೋ ಯೇಸಂ ನೋ ಮಾತಾಪಿತರೋ ಪೋಸೇತಬ್ಬಾ। ಪುತ್ತದಾರೋ ಪೋಸೇತಬ್ಬೋ। ದಾಸಕಮ್ಮಕರಾ ಪೋಸೇತಬ್ಬಾ। ಮಿತ್ತಾಮಚ್ಚಾನಂ ಮಿತ್ತಾಮಚ್ಚಕರಣೀಯಂ ಕಾತಬ್ಬಂ। ಞಾತಿಸಾಲೋಹಿತಾನಂ ಞಾತಿಸಾಲೋಹಿತಕರಣೀಯಂ ಕಾತಬ್ಬಂ। ಅತಿಥೀನಂ ಅತಿಥಿಕರಣೀಯಂ ಕಾತಬ್ಬಂ। ಪುಬ್ಬಪೇತಾನಂ ಪುಬ್ಬಪೇತಕರಣೀಯಂ ಕಾತಬ್ಬಂ। ದೇವತಾನಂ ದೇವತಾಕರಣೀಯಂ ಕಾತಬ್ಬಂ। ರಞ್ಞೋ ರಾಜಕರಣೀಯಂ ಕಾತಬ್ಬಂ। ಅಯಮ್ಪಿ ಕಾಯೋ ಪೀಣೇತಬ್ಬೋ ಬ್ರೂಹೇತಬ್ಬೋತಿ॥>
    text <೪೪೭>, <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಇಧೇಕಚ್ಚೋ ಮಾತಾಪಿತೂನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ತಮೇನಂ ಅಧಮ್ಮಚರಿಯಾವಿಸಮಚರಿಯಾಹೇತು ನಿರಯಂ ನಿರಯಪಾಲಾ ಉಪಕಡ್ಢೇಯ್ಯುಂ। ಲಭೇಯ್ಯ ನು ಖೋ ಸೋ ಅಹಂ ಖೋ ಮಾತಾಪಿತೂನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿಂ। ಮಾ ಮಂ ನಿರಯಂ ನಿರಯಪಾಲಾತಿ। ಮಾತಾಪಿತರೋ ವಾ ಪನಸ್ಸ ಲಭೇಯ್ಯುಂ ಏಸೋ ಖೋ ಅಮ್ಹಾಕಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿ। ಮಾ ನಂ ನಿರಯಂ ನಿರಯಪಾಲಾತಿ॥ ನೋ ಹಿದಂ। ಭೋ ಸಾರಿಪುತ್ತ। ಅಥ ಖೋ ನಂ ವಿಕ್ಕನ್ದನ್ತಂಯೇವ ನಿರಯೇ ನಿರಯಪಾಲಾ ಪಕ್ಖಿಪೇಯ್ಯುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಇಧೇಕಚ್ಚೋ ಪುತ್ತದಾರಸ್ಸ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ತಮೇನಂ ಅಧಮ್ಮಚರಿಯಾವಿಸಮಚರಿಯಾಹೇತು ನಿರಯಂ ನಿರಯಪಾಲಾ ಉಪಕಡ್ಢೇಯ್ಯುಂ। ಲಭೇಯ್ಯ ನು ಖೋ ಸೋ ಅಹಂ ಖೋ ಪುತ್ತದಾರಸ್ಸ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿಂ। ಮಾ ಮಂ ನಿರಯಂ ನಿರಯಪಾಲಾತಿ। ಪುತ್ತದಾರೋ ವಾ ಪನಸ್ಸ ಲಭೇಯ್ಯ ಏಸೋ ಖೋ ಅಮ್ಹಾಕಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿ ಮಾ ನಂ ನಿರಯಂ ನಿರಯಪಾಲಾತಿ॥ ನೋ ಹಿದಂ। ಭೋ ಸಾರಿಪುತ್ತ। ಅಥ ಖೋ ನಂ ವಿಕ್ಕನ್ದನ್ತಂಯೇವ ನಿರಯೇ ನಿರಯಪಾಲಾ ಪಕ್ಖಿಪೇಯ್ಯುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಇಧೇಕಚ್ಚೋ ದಾಸಕಮ್ಮಕರಪೋರಿಸಸ್ಸ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ತಮೇನಂ ಅಧಮ್ಮಚರಿಯಾವಿಸಮಚರಿಯಾಹೇತು ನಿರಯಂ ನಿರಯಪಾಲಾ ಉಪಕಡ್ಢೇಯ್ಯುಂ। ಲಭೇಯ್ಯ ನು ಖೋ ಸೋ ಅಹಂ ಖೋ ದಾಸಕಮ್ಮಕರಪೋರಿಸಸ್ಸ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿಂ। ಮಾ ಮಂ ನಿರಯಂ ನಿರಯಪಾಲಾತಿ। ದಾಸಕಮ್ಮಕರಪೋರಿಸಾ ವಾ ಪನಸ್ಸ ಲಭೇಯ್ಯುಂ ಏಸೋ ಖೋ ಅಮ್ಹಾಕಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿ। ಮಾ ನಂ ನಿರಯಂ ನಿರಯಪಾಲಾತಿ॥ ನೋ ಹಿದಂ। ಭೋ ಸಾರಿಪುತ್ತ। ಅಥ ಖೋ ನಂ ವಿಕ್ಕನ್ದನ್ತಂಯೇವ ನಿರಯೇ ನಿರಯಪಾಲಾ ಪಕ್ಖಿಪೇಯ್ಯುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಇಧೇಕಚ್ಚೋ ಮಿತ್ತಾಮಚ್ಚಾನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ತಮೇನಂ ಅಧಮ್ಮಚರಿಯಾವಿಸಮಚರಿಯಾಹೇತು ನಿರಯಂ ನಿರಯಪಾಲಾ ಉಪಕಡ್ಢೇಯ್ಯುಂ। ಲಭೇಯ್ಯ ನು ಖೋ ಸೋ ಅಹಂ ಖೋ ಮಿತ್ತಾಮಚ್ಚಾನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿಂ। ಮಾ ಮಂ ನಿರಯಂ ನಿರಯಪಾಲಾತಿ। ಮಿತ್ತಾಮಚ್ಚಾ ವಾ ಪನಸ್ಸ ಲಭೇಯ್ಯುಂ ಏಸೋ ಖೋ ಅಮ್ಹಾಕಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿ। ಮಾ ನಂ ನಿರಯಂ ನಿರಯಪಾಲಾತಿ॥ ನೋ ಹಿದಂ। ಭೋ ಸಾರಿಪುತ್ತ। ಅಥ ಖೋ ನಂ ವಿಕ್ಕನ್ದನ್ತಂಯೇವ ನಿರಯೇ ನಿರಯಪಾಲಾ ಪಕ್ಖಿಪೇಯ್ಯುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಇಧೇಕಚ್ಚೋ ಞಾತಿಸಾಲೋಹಿತಾನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ತಮೇನಂ ಅಧಮ್ಮಚರಿಯಾವಿಸಮಚರಿಯಾಹೇತು ನಿರಯಂ ನಿರಯಪಾಲಾ ಉಪಕಡ್ಢೇಯ್ಯುಂ। ಲಭೇಯ್ಯ ನು ಖೋ ಸೋ ಅಹಂ ಖೋ ಞಾತಿಸಾಲೋಹಿತಾನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿಂ। ಮಾ ಮಂ ನಿರಯಂ ನಿರಯಪಾಲಾತಿ। ಞಾತಿಸಾಲೋಹಿತಾ ವಾ ಪನಸ್ಸ ಲಭೇಯ್ಯುಂ ಏಸೋ ಖೋ ಅಮ್ಹಾಕಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿ। ಮಾ ನಂ ನಿರಯಂ ನಿರಯಪಾಲಾತಿ॥ ನೋ ಹಿದಂ। ಭೋ ಸಾರಿಪುತ್ತ। ಅಥ ಖೋ ನಂ ವಿಕ್ಕನ್ದನ್ತಂಯೇವ ನಿರಯೇ ನಿರಯಪಾಲಾ ಪಕ್ಖಿಪೇಯ್ಯುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಇಧೇಕಚ್ಚೋ ಅತಿಥೀನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ತಮೇನಂ ಅಧಮ್ಮಚರಿಯಾವಿಸಮಚರಿಯಾಹೇತು ನಿರಯಂ ನಿರಯಪಾಲಾ ಉಪಕಡ್ಢೇಯ್ಯುಂ। ಲಭೇಯ್ಯ ನು ಖೋ ಸೋ ಅಹಂ ಖೋ ಅತಿಥೀನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿಂ। ಮಾ ಮಂ ನಿರಯಂ ನಿರಯಪಾಲಾತಿ। ಅತಿಥೀ ವಾ ಪನಸ್ಸ ಲಭೇಯ್ಯುಂ ಏಸೋ ಖೋ ಅಮ್ಹಾಕಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿ। ಮಾ ನಂ ನಿರಯಂ ನಿರಯಪಾಲಾತಿ॥ ನೋ ಹಿದಂ। ಭೋ ಸಾರಿಪುತ್ತ। ಅಥ ಖೋ ನಂ ವಿಕ್ಕನ್ದನ್ತಂಯೇವ ನಿರಯೇ ನಿರಯಪಾಲಾ ಪಕ್ಖಿಪೇಯ್ಯುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಇಧೇಕಚ್ಚೋ ಪುಬ್ಬಪೇತಾನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ತಮೇನಂ ಅಧಮ್ಮಚರಿಯಾವಿಸಮಚರಿಯಾಹೇತು ನಿರಯಂ ನಿರಯಪಾಲಾ ಉಪಕಡ್ಢೇಯ್ಯುಂ। ಲಭೇಯ್ಯ ನು ಖೋ ಸೋ ಅಹಂ ಖೋ ಪುಬ್ಬಪೇತಾನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿಂ। ಮಾ ಮಂ ನಿರಯಂ ನಿರಯಪಾಲಾತಿ। ಪುಬ್ಬಪೇತಾ ವಾ ಪನಸ್ಸ ಲಭೇಯ್ಯುಂ ಏಸೋ ಖೋ ಅಮ್ಹಾಕಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿ। ಮಾ ನಂ ನಿರಯಂ ನಿರಯಪಾಲಾತಿ॥ ನೋ ಹಿದಂ। ಭೋ ಸಾರಿಪುತ್ತ। ಅಥ ಖೋ ನಂ ವಿಕ್ಕನ್ದನ್ತಂಯೇವ ನಿರಯೇ ನಿರಯಪಾಲಾ ಪಕ್ಖಿಪೇಯ್ಯುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಇಧೇಕಚ್ಚೋ ದೇವತಾನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ತಮೇನಂ ಅಧಮ್ಮಚರಿಯಾವಿಸಮಚರಿಯಾಹೇತು ನಿರಯಂ ನಿರಯಪಾಲಾ ಉಪಕಡ್ಢೇಯ್ಯುಂ। ಲಭೇಯ್ಯ ನು ಖೋ ಸೋ ಅಹಂ ಖೋ ದೇವತಾನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿಂ। ಮಾ ಮಂ ನಿರಯಂ ನಿರಯಪಾಲಾತಿ। ದೇವತಾ ವಾ ಪನಸ್ಸ ಲಭೇಯ್ಯುಂ ಏಸೋ ಖೋ ಅಮ್ಹಾಕಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿ। ಮಾ ನಂ ನಿರಯಂ ನಿರಯಪಾಲಾತಿ॥ ನೋ ಹಿದಂ। ಭೋ ಸಾರಿಪುತ್ತ। ಅಥ ಖೋ ನಂ ವಿಕ್ಕನ್ದನ್ತಂಯೇವ ನಿರಯೇ ನಿರಯಪಾಲಾ ಪಕ್ಖಿಪೇಯ್ಯುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಇಧೇಕಚ್ಚೋ ರಞ್ಞೋ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ತಮೇನಂ ಅಧಮ್ಮಚರಿಯಾವಿಸಮಚರಿಯಾಹೇತು ನಿರಯಂ ನಿರಯಪಾಲಾ ಉಪಕಡ್ಢೇಯ್ಯುಂ। ಲಭೇಯ್ಯ ನು ಖೋ ಸೋ ಅಹಂ ಖೋ ರಞ್ಞೋ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿಂ। ಮಾ ಮಂ ನಿರಯಂ ನಿರಯಪಾಲಾತಿ। ರಾಜಾ ವಾ ಪನಸ್ಸ ಲಭೇಯ್ಯ ಏಸೋ ಖೋ ಅಮ್ಹಾಕಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿ। ಮಾ ನಂ ನಿರಯಂ ನಿರಯಪಾಲಾತಿ॥ ನೋ ಹಿದಂ। ಭೋ ಸಾರಿಪುತ್ತ। ಅಥ ಖೋ ನಂ ವಿಕ್ಕನ್ದನ್ತಂಯೇವ ನಿರಯೇ ನಿರಯಪಾಲಾ ಪಕ್ಖಿಪೇಯ್ಯುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಇಧೇಕಚ್ಚೋ ಕಾಯಸ್ಸ ಪೀಣನಾಹೇತು ಬ್ರೂಹನಾಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ತಮೇನಂ ಅಧಮ್ಮಚರಿಯಾವಿಸಮಚರಿಯಾಹೇತು ನಿರಯಂ ನಿರಯಪಾಲಾ ಉಪಕಡ್ಢೇಯ್ಯುಂ। ಲಭೇಯ್ಯ ನು ಖೋ ಸೋ ಅಹಂ ಖೋ ಕಾಯಸ್ಸ ಪೀಣನಾಹೇತು ಬ್ರೂಹನಾಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿಂ। ಮಾ ಮಂ ನಿರಯಂ ನಿರಯಪಾಲಾತಿ। ಪರೇ ವಾ ಪನಸ್ಸ ಲಭೇಯ್ಯುಂ ಏಸೋ ಖೋ ಕಾಯಸ್ಸ ಪೀಣನಾಹೇತು ಬ್ರೂಹನಾಹೇತು ಅಧಮ್ಮಚಾರೀ ವಿಸಮಚಾರೀ ಅಹೋಸಿ। ಮಾ ನಂ ನಿರಯಂ ನಿರಯಪಾಲಾತಿ॥ ನೋ ಹಿದಂ। ಭೋ ಸಾರಿಪುತ್ತ। ಅಥ ಖೋ ನಂ ವಿಕ್ಕನ್ದನ್ತಂಯೇವ ನಿರಯೇ ನಿರಯಪಾಲಾ ಪಕ್ಖಿಪೇಯ್ಯುಂ।>
    text <೪೪೮>, <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಯೋ ವಾ ಮಾತಾಪಿತೂನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ಯೋ ವಾ ಮಾತಾಪಿತೂನಂ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ಕತಮಂ ಸೇಯ್ಯೋತಿ॥ ಯೋ ಹಿ। ಭೋ ಸಾರಿಪುತ್ತ। ಮಾತಾಪಿತೂನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ನ ತಂ ಸೇಯ್ಯೋ। ಯೋ ಚ ಖೋ। ಭೋ ಸಾರಿಪುತ್ತ। ಮಾತಾಪಿತೂನಂ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ತದೇವೇತ್ಥ ಸೇಯ್ಯೋ। ಅಧಮ್ಮಚರಿಯಾವಿಸಮಚರಿಯಾಹಿ। ಭೋ ಸಾರಿಪುತ್ತ। ಧಮ್ಮಚರಿಯಾಸಮಚರಿಯಾ ಸೇಯ್ಯೋತಿ। ಅತ್ಥಿ ಖೋ। ಧನಞ್ಜಾನಿ। ಅಞ್ಞೇಸಂ ಹೇತುಕಾ ಧಮ್ಮಿಕಾ ಕಮ್ಮನ್ತಾ। ಯೇಹಿ ಸಕ್ಕಾ ಮಾತಾಪಿತರೋ ಚೇವ ಪೋಸೇತುಂ। ನ ಚ ಪಾಪಕಮ್ಮಂ ಕಾತುಂ। ಪುಞ್ಞಞ್ಚ ಪಟಿಪದಂ ಪಟಿಪಜ್ಜಿತುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಯೋ ವಾ ಪುತ್ತದಾರಸ್ಸ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ಯೋ ವಾ ಪುತ್ತದಾರಸ್ಸ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ಕತಮಂ ಸೇಯ್ಯೋತಿ॥ ಯೋ ಹಿ। ಭೋ ಸಾರಿಪುತ್ತ। ಪುತ್ತದಾರಸ್ಸ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ನ ತಂ ಸೇಯ್ಯೋ। ಯೋ ಚ ಖೋ। ಭೋ ಸಾರಿಪುತ್ತ। ಪುತ್ತದಾರಸ್ಸ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ತದೇವೇತ್ಥ ಸೇಯ್ಯೋ। ಅಧಮ್ಮಚರಿಯಾವಿಸಮಚರಿಯಾಹಿ। ಭೋ ಸಾರಿಪುತ್ತ। ಧಮ್ಮಚರಿಯಾಸಮಚರಿಯಾ ಸೇಯ್ಯೋತಿ। ಅತ್ಥಿ ಖೋ। ಧನಞ್ಜಾನಿ। ಅಞ್ಞೇಸಂ ಹೇತುಕಾ ಧಮ್ಮಿಕಾ ಕಮ್ಮನ್ತಾ ಯೇಹಿ ಸಕ್ಕಾ ಪುತ್ತದಾರಞ್ಚೇವ ಪೋಸೇತುಂ। ನ ಚ ಪಾಪಕಮ್ಮಂ ಕಾತುಂ। ಪುಞ್ಞಞ್ಚ ಪಟಿಪದಂ ಪಟಿಪಜ್ಜಿತುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಯೋ ವಾ ದಾಸಕಮ್ಮಕರಪೋರಿಸಸ್ಸ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ಯೋ ವಾ ದಾಸಕಮ್ಮಕರಪೋರಿಸಸ್ಸ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ಕತಮಂ ಸೇಯ್ಯೋತಿ॥ ಯೋ ಹಿ। ಭೋ ಸಾರಿಪುತ್ತ। ದಾಸಕಮ್ಮಕರಪೋರಿಸಸ್ಸ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ನ ತಂ ಸೇಯ್ಯೋ। ಯೋ ಚ ಖೋ। ಭೋ ಸಾರಿಪುತ್ತ। ದಾಸಕಮ್ಮಕರಪೋರಿಸಸ್ಸ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ತದೇವೇತ್ಥ ಸೇಯ್ಯೋ। ಅಧಮ್ಮಚರಿಯಾವಿಸಮಚರಿಯಾಹಿ। ಭೋ ಸಾರಿಪುತ್ತ। ಧಮ್ಮಚರಿಯಾಸಮಚರಿಯಾ ಸೇಯ್ಯೋತಿ। ಅತ್ಥಿ ಖೋ। ಧನಞ್ಜಾನಿ। ಅಞ್ಞೇಸಂ ಹೇತುಕಾ ಧಮ್ಮಿಕಾ ಕಮ್ಮನ್ತಾ। ಯೇಹಿ ಸಕ್ಕಾ ದಾಸಕಮ್ಮಕರಪೋರಿಸೇ ಚೇವ ಪೋಸೇತುಂ। ನ ಚ ಪಾಪಕಮ್ಮಂ ಕಾತುಂ। ಪುಞ್ಞಞ್ಚ ಪಟಿಪದಂ ಪಟಿಪಜ್ಜಿತುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಯೋ ವಾ ಮಿತ್ತಾಮಚ್ಚಾನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ಯೋ ವಾ ಮಿತ್ತಾಮಚ್ಚಾನಂ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ಕತಮಂ ಸೇಯ್ಯೋತಿ॥ ಯೋ ಹಿ। ಭೋ ಸಾರಿಪುತ್ತ। ಮಿತ್ತಾಮಚ್ಚಾನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ನ ತಂ ಸೇಯ್ಯೋ। ಯೋ ಚ ಖೋ। ಭೋ ಸಾರಿಪುತ್ತ। ಮಿತ್ತಾಮಚ್ಚಾನಂ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ತದೇವೇತ್ಥ ಸೇಯ್ಯೋ। ಅಧಮ್ಮಚರಿಯಾವಿಸಮಚರಿಯಾಹಿ। ಭೋ ಸಾರಿಪುತ್ತ। ಧಮ್ಮಚರಿಯಾಸಮಚರಿಯಾ ಸೇಯ್ಯೋತಿ। ಅತ್ಥಿ ಖೋ। ಧನಞ್ಜಾನಿ। ಅಞ್ಞೇಸಂ ಹೇತುಕಾ ಧಮ್ಮಿಕಾ ಕಮ್ಮನ್ತಾ। ಯೇಹಿ ಸಕ್ಕಾ ಮಿತ್ತಾಮಚ್ಚಾನಞ್ಚೇವ ಮಿತ್ತಾಮಚ್ಚಕರಣೀಯಂ ಕಾತುಂ। ನ ಚ ಪಾಪಕಮ್ಮಂ ಕಾತುಂ। ಪುಞ್ಞಞ್ಚ ಪಟಿಪದಂ ಪಟಿಪಜ್ಜಿತುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಯೋ ವಾ ಞಾತಿಸಾಲೋಹಿತಾನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ಯೋ ವಾ ಞಾತಿಸಾಲೋಹಿತಾನಂ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ಕತಮಂ ಸೇಯ್ಯೋತಿ॥ ಯೋ ಹಿ। ಭೋ ಸಾರಿಪುತ್ತ। ಞಾತಿಸಾಲೋಹಿತಾನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ನ ತಂ ಸೇಯ್ಯೋ। ಯೋ ಚ ಖೋ। ಭೋ ಸಾರಿಪುತ್ತ। ಞಾತಿಸಾಲೋಹಿತಾನಂ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ತದೇವೇತ್ಥ ಸೇಯ್ಯೋ। ಅಧಮ್ಮಚರಿಯಾವಿಸಮಚರಿಯಾಹಿ। ಭೋ ಸಾರಿಪುತ್ತ। ಧಮ್ಮಚರಿಯಾಸಮಚರಿಯಾ ಸೇಯ್ಯೋತಿ। ಅತ್ಥಿ ಖೋ। ಧನಞ್ಜಾನಿ। ಅಞ್ಞೇಸಂ ಹೇತುಕಾ ಧಮ್ಮಿಕಾ ಕಮ್ಮನ್ತಾ। ಯೇಹಿ ಸಕ್ಕಾ ಞಾತಿಸಾಲೋಹಿತಾನಞ್ಚೇವ ಞಾತಿಸಾಲೋಹಿತಕರಣೀಯಂ ಕಾತುಂ। ನ ಚ ಪಾಪಕಮ್ಮಂ ಕಾತುಂ। ಪುಞ್ಞಞ್ಚ ಪಟಿಪದಂ ಪಟಿಪಜ್ಜಿತುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಯೋ ವಾ ಅತಿಥೀನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ಯೋ ವಾ ಅತಿಥೀನಂ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ಕತಮಂ ಸೇಯ್ಯೋತಿ॥ ಯೋ ಹಿ। ಭೋ ಸಾರಿಪುತ್ತ। ಅತಿಥೀನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ನ ತಂ ಸೇಯ್ಯೋ। ಯೋ ಚ ಖೋ। ಭೋ ಸಾರಿಪುತ್ತ। ಅತಿಥೀನಂ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ತದೇವೇತ್ಥ ಸೇಯ್ಯೋ। ಅಧಮ್ಮಚರಿಯಾವಿಸಮಚರಿಯಾಹಿ। ಭೋ ಸಾರಿಪುತ್ತ। ಧಮ್ಮಚರಿಯಾಸಮಚರಿಯಾ ಸೇಯ್ಯೋತಿ। ಅತ್ಥಿ ಖೋ। ಧನಞ್ಜಾನಿ। ಅಞ್ಞೇಸಂ ಹೇತುಕಾ ಧಮ್ಮಿಕಾ ಕಮ್ಮನ್ತಾ। ಯೇಹಿ ಸಕ್ಕಾ ಅತಿಥೀನಞ್ಚೇವ ಅತಿಥಿಕರಣೀಯಂ ಕಾತುಂ। ನ ಚ ಪಾಪಕಮ್ಮಂ ಕಾತುಂ। ಪುಞ್ಞಞ್ಚ ಪಟಿಪದಂ ಪಟಿಪಜ್ಜಿತುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಯೋ ವಾ ಪುಬ್ಬಪೇತಾನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ಯೋ ವಾ ಪುಬ್ಬಪೇತಾನಂ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ಕತಮಂ ಸೇಯ್ಯೋತಿ॥ ಯೋ ಹಿ। ಭೋ ಸಾರಿಪುತ್ತ। ಪುಬ್ಬಪೇತಾನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ನ ತಂ ಸೇಯ್ಯೋ। ಯೋ ಚ ಖೋ। ಭೋ ಸಾರಿಪುತ್ತ। ಪುಬ್ಬಪೇತಾನಂ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ತದೇವೇತ್ಥ ಸೇಯ್ಯೋ। ಅಧಮ್ಮಚರಿಯಾವಿಸಮಚರಿಯಾಹಿ। ಭೋ ಸಾರಿಪುತ್ತ। ಧಮ್ಮಚರಿಯಾಸಮಚರಿಯಾ ಸೇಯ್ಯೋತಿ। ಅತ್ಥಿ ಖೋ। ಧನಞ್ಜಾನಿ। ಅಞ್ಞೇಸಂ ಹೇತುಕಾ ಧಮ್ಮಿಕಾ ಕಮ್ಮನ್ತಾ। ಯೇಹಿ ಸಕ್ಕಾ ಪುಬ್ಬಪೇತಾನಞ್ಚೇವ ಪುಬ್ಬಪೇತಕರಣೀಯಂ ಕಾತುಂ। ನ ಚ ಪಾಪಕಮ್ಮಂ ಕಾತುಂ। ಪುಞ್ಞಞ್ಚ ಪಟಿಪದಂ ಪಟಿಪಜ್ಜಿತುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಯೋ ವಾ ದೇವತಾನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ಯೋ ವಾ ದೇವತಾನಂ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ಕತಮಂ ಸೇಯ್ಯೋತಿ॥ ಯೋ ಹಿ। ಭೋ ಸಾರಿಪುತ್ತ। ದೇವತಾನಂ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ನ ತಂ ಸೇಯ್ಯೋ। ಯೋ ಚ ಖೋ। ಭೋ ಸಾರಿಪುತ್ತ। ದೇವತಾನಂ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ತದೇವೇತ್ಥ ಸೇಯ್ಯೋ। ಅಧಮ್ಮಚರಿಯಾವಿಸಮಚರಿಯಾಹಿ। ಭೋ ಸಾರಿಪುತ್ತ। ಧಮ್ಮಚರಿಯಾಸಮಚರಿಯಾ ಸೇಯ್ಯೋತಿ। ಅತ್ಥಿ ಖೋ। ಧನಞ್ಜಾನಿ। ಅಞ್ಞೇಸಂ ಹೇತುಕಾ ಧಮ್ಮಿಕಾ ಕಮ್ಮನ್ತಾ। ಯೇಹಿ ಸಕ್ಕಾ ದೇವತಾನಞ್ಚೇವ ದೇವತಾಕರಣೀಯಂ ಕಾತುಂ। ನ ಚ ಪಾಪಕಮ್ಮಂ ಕಾತುಂ। ಪುಞ್ಞಞ್ಚ ಪಟಿಪದಂ ಪಟಿಪಜ್ಜಿತುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಯೋ ವಾ ರಞ್ಞೋ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ಯೋ ವಾ ರಞ್ಞೋ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ಕತಮಂ ಸೇಯ್ಯೋತಿ॥ ಯೋ ಹಿ। ಭೋ ಸಾರಿಪುತ್ತ। ರಞ್ಞೋ ಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ನ ತಂ ಸೇಯ್ಯೋ। ಯೋ ಚ ಖೋ। ಭೋ ಸಾರಿಪುತ್ತ। ರಞ್ಞೋ ಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ತದೇವೇತ್ಥ ಸೇಯ್ಯೋ। ಅಧಮ್ಮಚರಿಯಾವಿಸಮಚರಿಯಾಹಿ। ಭೋ ಸಾರಿಪುತ್ತ। ಧಮ್ಮಚರಿಯಾಸಮಚರಿಯಾ ಸೇಯ್ಯೋತಿ। ಅತ್ಥಿ ಖೋ। ಧನಞ್ಜಾನಿ। ಅಞ್ಞೇಸಂ ಹೇತುಕಾ ಧಮ್ಮಿಕಾ ಕಮ್ಮನ್ತಾ। ಯೇಹಿ ಸಕ್ಕಾ ರಞ್ಞೋ ಚೇವ ರಾಜಕರಣೀಯಂ ಕಾತುಂ। ನ ಚ ಪಾಪಕಮ್ಮಂ ಕಾತುಂ। ಪುಞ್ಞಞ್ಚ ಪಟಿಪದಂ ಪಟಿಪಜ್ಜಿತುಂ।>
    text <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಯೋ ವಾ ಕಾಯಸ್ಸ ಪೀಣನಾಹೇತು ಬ್ರೂಹನಾಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ಯೋ ವಾ ಕಾಯಸ್ಸ ಪೀಣನಾಹೇತು ಬ್ರೂಹನಾಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ಕತಮಂ ಸೇಯ್ಯೋತಿ॥ ಯೋ ಹಿ। ಭೋ ಸಾರಿಪುತ್ತ। ಕಾಯಸ್ಸ ಪೀಣನಾಹೇತು ಬ್ರೂಹನಾಹೇತು ಅಧಮ್ಮಚಾರೀ ವಿಸಮಚಾರೀ ಅಸ್ಸ। ನ ತಂ ಸೇಯ್ಯೋ। ಯೋ ಚ ಖೋ। ಭೋ ಸಾರಿಪುತ್ತ। ಕಾಯಸ್ಸ ಪೀಣನಾಹೇತು ಬ್ರೂಹನಾಹೇತು ಧಮ್ಮಚಾರೀ ಸಮಚಾರೀ ಅಸ್ಸ। ತದೇವೇತ್ಥ ಸೇಯ್ಯೋ। ಅಧಮ್ಮಚರಿಯಾವಿಸಮಚರಿಯಾಹಿ। ಭೋ ಸಾರಿಪುತ್ತ। ಧಮ್ಮಚರಿಯಾಸಮಚರಿಯಾ ಸೇಯ್ಯೋತಿ। ಅತ್ಥಿ ಖೋ। ಧನಞ್ಜಾನಿ। ಅಞ್ಞೇಸಂ ಹೇತುಕಾ ಧಮ್ಮಿಕಾ ಕಮ್ಮನ್ತಾ। ಯೇಹಿ ಸಕ್ಕಾ ಕಾಯಞ್ಚೇವ ಪೀಣೇತುಂ ಬ್ರೂಹೇತುಂ। ನ ಚ ಪಾಪಕಮ್ಮಂ ಕಾತುಂ। ಪುಞ್ಞಞ್ಚ ಪಟಿಪದಂ ಪಟಿಪಜ್ಜಿತುನ್ತಿ।>
    text <೪೪೯>, <ಅಥ ಖೋ ಧನಞ್ಜಾನಿ ಬ್ರಾಹ್ಮಣೋ ಆಯಸ್ಮತೋ ಸಾರಿಪುತ್ತಸ್ಸ ಭಾಸಿತಂ ಅಭಿನನ್ದಿತ್ವಾ ಅನುಮೋದಿತ್ವಾ ಉಟ್ಠಾಯಾಸನಾ ಪಕ್ಕಾಮಿ। ಅಥ ಖೋ ಧನಞ್ಜಾನಿ ಬ್ರಾಹ್ಮಣೋ ಅಪರೇನ ಸಮಯೇನ ಆಬಾಧಿಕೋ ಅಹೋಸಿ ದುಕ್ಖಿತೋ ಬಾಳ್ಹಗಿಲಾನೋ। ಅಥ ಖೋ ಧನಞ್ಜಾನಿ ಬ್ರಾಹ್ಮಣೋ ಅಞ್ಞತರಂ ಪುರಿಸಂ ಆಮನ್ತೇಸಿ ಏಹಿ ತ್ವಂ। ಅಮ್ಭೋ ಪುರಿಸ। ಯೇನ ಭಗವಾ ತೇನುಪಸಙ್ಕಮ। ಉಪಸಙ್ಕಮಿತ್ವಾ ಮಮ ವಚನೇನ ಭಗವತೋ ಪಾದೇ ಸಿರಸಾ ವನ್ದಾಹಿ ಧನಞ್ಜಾನಿ। ಭನ್ತೇ। ಬ್ರಾಹ್ಮಣೋ ಆಬಾಧಿಕೋ ದುಕ್ಖಿತೋ ಬಾಳ್ಹಗಿಲಾನೋ। ಸೋ ಭಗವತೋ ಪಾದೇ ಸಿರಸಾ ವನ್ದತೀತಿ। ಯೇನ ಚಾಯಸ್ಮಾ ಸಾರಿಪುತ್ತೋ ತೇನುಪಸಙ್ಕಮ। ಉಪಸಙ್ಕಮಿತ್ವಾ ಮಮ ವಚನೇನ ಆಯಸ್ಮತೋ ಸಾರಿಪುತ್ತಸ್ಸ ಪಾದೇ ಸಿರಸಾ ವನ್ದಾಹಿ ಧನಞ್ಜಾನಿ। ಭನ್ತೇ। ಬ್ರಾಹ್ಮಣೋ ಆಬಾಧಿಕೋ ದುಕ್ಖಿತೋ ಬಾಳ್ಹಗಿಲಾನೋ। ಸೋ ಆಯಸ್ಮತೋ ಸಾರಿಪುತ್ತಸ್ಸ ಪಾದೇ ಸಿರಸಾ ವನ್ದತೀತಿ। ಏವಞ್ಚ ವದೇಹಿ ಸಾಧು ಕಿರ। ಭನ್ತೇ। ಆಯಸ್ಮಾ ಸಾರಿಪುತ್ತೋ ಯೇನ ಧನಞ್ಜಾನಿಸ್ಸ ಬ್ರಾಹ್ಮಣಸ್ಸ ನಿವೇಸನಂ ತೇನುಪಸಙ್ಕಮತು ಅನುಕಮ್ಪಂ ಉಪಾದಾಯಾತಿ। ಏವಂ। ಭನ್ತೇತಿ ಖೋ ಸೋ ಪುರಿಸೋ ಧನಞ್ಜಾನಿಸ್ಸ ಬ್ರಾಹ್ಮಣಸ್ಸ ಪಟಿಸ್ಸುತ್ವಾ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಸೋ ಪುರಿಸೋ ಭಗವನ್ತಂ ಏತದವೋಚ ಧನಞ್ಜಾನಿ। ಭನ್ತೇ। ಬ್ರಾಹ್ಮಣೋ ಆಬಾಧಿಕೋ ದುಕ್ಖಿತೋ ಬಾಳ್ಹಗಿಲಾನೋ। ಸೋ ಭಗವತೋ ಪಾದೇ ಸಿರಸಾ ವನ್ದತೀತಿ। ಯೇನ ಚಾಯಸ್ಮಾ ಸಾರಿಪುತ್ತೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮನ್ತಂ ಸಾರಿಪುತ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಸೋ ಪುರಿಸೋ ಆಯಸ್ಮನ್ತಂ ಸಾರಿಪುತ್ತಂ ಏತದವೋಚ ಧನಞ್ಜಾನಿ। ಭನ್ತೇ। ಬ್ರಾಹ್ಮಣೋ ಆಬಾಧಿಕೋ ದುಕ್ಖಿತೋ ಬಾಳ್ಹಗಿಲಾನೋ। ಸೋ ಆಯಸ್ಮತೋ ಸಾರಿಪುತ್ತಸ್ಸ ಪಾದೇ ಸಿರಸಾ ವನ್ದತಿ। ಏವಞ್ಚ ವದೇತಿ ಸಾಧು ಕಿರ। ಭನ್ತೇ। ಆಯಸ್ಮಾ ಸಾರಿಪುತ್ತೋ ಯೇನ ಧನಞ್ಜಾನಿಸ್ಸ ಬ್ರಾಹ್ಮಣಸ್ಸ ನಿವೇಸನಂ ತೇನುಪಸಙ್ಕಮತು ಅನುಕಮ್ಪಂ ಉಪಾದಾಯಾತಿ। ಅಧಿವಾಸೇಸಿ ಖೋ ಆಯಸ್ಮಾ ಸಾರಿಪುತ್ತೋ ತುಣ್ಹೀಭಾವೇನ।>
    text <೪೫೦>, <ಅಥ ಖೋ ಆಯಸ್ಮಾ ಸಾರಿಪುತ್ತೋ ನಿವಾಸೇತ್ವಾ ಪತ್ತಚೀವರಮಾದಾಯ ಯೇನ ಧನಞ್ಜಾನಿಸ್ಸ ಬ್ರಾಹ್ಮಣಸ್ಸ ನಿವೇಸನಂ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಞ್ಞತ್ತೇ ಆಸನೇ ನಿಸೀದಿ। ನಿಸಜ್ಜ ಖೋ ಆಯಸ್ಮಾ ಸಾರಿಪುತ್ತೋ ಧನಞ್ಜಾನಿಂ ಬ್ರಾಹ್ಮಣಂ ಏತದವೋಚ ಕಚ್ಚಿ ತೇ। ಧನಞ್ಜಾನಿ। ಖಮನೀಯಂ। ಕಚ್ಚಿ ಯಾಪನೀಯಂ॥ ಕಚ್ಚಿ ದುಕ್ಖಾ ವೇದನಾ ಪಟಿಕ್ಕಮನ್ತಿ। ನೋ ಅಭಿಕ್ಕಮನ್ತಿ॥ ಪಟಿಕ್ಕಮೋಸಾನಂ ಪಞ್ಞಾಯತಿ। ನೋ ಅಭಿಕ್ಕಮೋತಿ॥ ನ ಮೇ। ಭೋ ಸಾರಿಪುತ್ತ। ಖಮನೀಯಂ ನ ಯಾಪನೀಯಂ। ಬಾಳ್ಹಾ ಮೇ ದುಕ್ಖಾ ವೇದನಾ ಅಭಿಕ್ಕಮನ್ತಿ। ನೋ ಪಟಿಕ್ಕಮನ್ತಿ। ಅಭಿಕ್ಕಮೋಸಾನಂ ಪಞ್ಞಾಯತಿ। ನೋ ಪಟಿಕ್ಕಮೋ। ಸೇಯ್ಯಥಾಪಿ। ಭೋ ಸಾರಿಪುತ್ತ। ಬಲವಾ ಪುರಿಸೋ ತಿಣ್ಹೇನ ಸಿಖರೇನ ಮುದ್ಧನಿ ಅಭಿಮತ್ಥೇಯ್ಯ। ಏವಮೇವ ಖೋ। ಭೋ ಸಾರಿಪುತ್ತ। ಅಧಿಮತ್ತಾ ವಾತಾ ಮುದ್ಧನಿ ಚ ಊಹನನ್ತಿ। ನ ಮೇ। ಭೋ ಸಾರಿಪುತ್ತ। ಖಮನೀಯಂ। ನ ಯಾಪನೀಯಂ। ಬಾಳ್ಹಾ ಮೇ ದುಕ್ಖಾ ವೇದನಾ ಅಭಿಕ್ಕಮನ್ತಿ। ನೋ ಪಟಿಕ್ಕಮನ್ತಿ। ಅಭಿಕ್ಕಮೋಸಾನಂ ಪಞ್ಞಾಯತಿ। ನೋ ಪಟಿಕ್ಕಮೋ। ಸೇಯ್ಯಥಾಪಿ। ಭೋ ಸಾರಿಪುತ್ತ। ಬಲವಾ ಪುರಿಸೋ ದಳ್ಹೇನ ವರತ್ತಕ್ಖಣ್ಡೇನ ಸೀಸೇ ಸೀಸವೇಠಂ ದದೇಯ್ಯ। ಏವಮೇವ ಖೋ। ಭೋ ಸಾರಿಪುತ್ತ। ಅಧಿಮತ್ತಾ ಸೀಸೇ ಸೀಸವೇದನಾ। ನ ಮೇ। ಭೋ ಸಾರಿಪುತ್ತ। ಖಮನೀಯಂ ನ ಯಾಪನೀಯಂ। ಬಾಳ್ಹಾ ಮೇ ದುಕ್ಖಾ ವೇದನಾ ಅಭಿಕ್ಕಮನ್ತಿ। ನೋ ಪಟಿಕ್ಕಮನ್ತಿ। ಅಭಿಕ್ಕಮೋಸಾನಂ ಪಞ್ಞಾಯತಿ। ನೋ ಪಟಿಕ್ಕಮೋ। ಸೇಯ್ಯಥಾಪಿ। ಭೋ ಸಾರಿಪುತ್ತ। ದಕ್ಖೋ ಗೋಘಾತಕೋ ವಾ ಗೋಘಾತಕನ್ತೇವಾಸೀ ವಾ ತಿಣ್ಹೇನ ಗೋವಿಕನ್ತನೇನ ಕುಚ್ಛಿಂ ಪರಿಕನ್ತೇಯ್ಯ। ಏವಮೇವ ಖೋ। ಭೋ ಸಾರಿಪುತ್ತ। ಅಧಿಮತ್ತಾ ವಾತಾ ಕುಚ್ಛಿಂ ಪರಿಕನ್ತನ್ತಿ। ನ ಮೇ। ಭೋ ಸಾರಿಪುತ್ತ। ಖಮನೀಯಂ। ನ ಯಾಪನೀಯಂ। ಬಾಳ್ಹಾ ಮೇ ದುಕ್ಖಾ ವೇದನಾ ಅಭಿಕ್ಕಮನ್ತಿ। ನೋ ಪಟಿಕ್ಕಮನ್ತಿ। ಅಭಿಕ್ಕಮೋಸಾನಂ ಪಞ್ಞಾಯತಿ। ನೋ ಪಟಿಕ್ಕಮೋ। ಸೇಯ್ಯಥಾಪಿ। ಭೋ ಸಾರಿಪುತ್ತ। ದ್ವೇ ಬಲವನ್ತೋ ಪುರಿಸಾ ದುಬ್ಬಲತರಂ ಪುರಿಸಂ ನಾನಾಬಾಹಾಸು ಗಹೇತ್ವಾ ಅಙ್ಗಾರಕಾಸುಯಾ ಸನ್ತಾಪೇಯ್ಯುಂ ಸಮ್ಪರಿತಾಪೇಯ್ಯುಂ। ಏವಮೇವ ಖೋ। ಭೋ ಸಾರಿಪುತ್ತ। ಅಧಿಮತ್ತೋ ಕಾಯಸ್ಮಿಂ ಡಾಹೋ। ನ ಮೇ। ಭೋ ಸಾರಿಪುತ್ತ। ಖಮನೀಯಂ ನ ಯಾಪನೀಯಂ। ಬಾಳ್ಹಾ ಮೇ ದುಕ್ಖಾ ವೇದನಾ ಅಭಿಕ್ಕಮನ್ತಿ। ನೋ ಪಟಿಕ್ಕಮನ್ತಿ। ಅಭಿಕ್ಕಮೋಸಾನಂ ಪಞ್ಞಾಯತಿ। ನೋ ಪಟಿಕ್ಕಮೋತಿ।>
    text <೪೫೧>, <ತಂ ಕಿಂ ಮಞ್ಞಸಿ। ಧನಞ್ಜಾನಿ। ಕತಮಂ ಸೇಯ್ಯೋ ನಿರಯೋ ವಾ ತಿರಚ್ಛಾನಯೋನಿ ವಾತಿ॥ ನಿರಯಾ। ಭೋ ಸಾರಿಪುತ್ತ। ತಿರಚ್ಛಾನಯೋನಿ ಸೇಯ್ಯೋತಿ। ತಂ ಕಿಂ ಮಞ್ಞಸಿ। ಧನಞ್ಜಾನಿ। ಕತಮಂ ಸೇಯ್ಯೋ ತಿರಚ್ಛಾನಯೋನಿ ವಾ ಪೇತ್ತಿವಿಸಯೋ ವಾತಿ॥ ತಿರಚ್ಛಾನಯೋನಿಯಾ। ಭೋ ಸಾರಿಪುತ್ತ। ಪೇತ್ತಿವಿಸಯೋ ಸೇಯ್ಯೋತಿ। ತಂ ಕಿಂ ಮಞ್ಞಸಿ। ಧನಞ್ಜಾನಿ। ಕತಮಂ ಸೇಯ್ಯೋ ಪೇತ್ತಿವಿಸಯೋ ವಾ ಮನುಸ್ಸಾ ವಾತಿ॥ ಪೇತ್ತಿವಿಸಯಾ। ಭೋ ಸಾರಿಪುತ್ತ। ಮನುಸ್ಸಾ ಸೇಯ್ಯೋತಿ। ತಂ ಕಿಂ ಮಞ್ಞಸಿ। ಧನಞ್ಜಾನಿ। ಕತಮಂ ಸೇಯ್ಯೋ ಮನುಸ್ಸಾ ವಾ ಚಾತುಮಹಾರಾಜಿಕಾ ವಾ ದೇವಾತಿ॥ ಮನುಸ್ಸೇಹಿ। ಭೋ ಸಾರಿಪುತ್ತ। ಚಾತುಮಹಾರಾಜಿಕಾ ದೇವಾ ಸೇಯ್ಯೋತಿ। ತಂ ಕಿಂ ಮಞ್ಞಸಿ। ಧನಞ್ಜಾನಿ। ಕತಮಂ ಸೇಯ್ಯೋ ಚಾತುಮಹಾರಾಜಿಕಾ ವಾ ದೇವಾ ತಾವತಿಂಸಾ ವಾ ದೇವಾತಿ॥ ಚಾತುಮಹಾರಾಜಿಕೇಹಿ। ಭೋ ಸಾರಿಪುತ್ತ। ದೇವೇಹಿ ತಾವತಿಂಸಾ ದೇವಾ ಸೇಯ್ಯೋತಿ। ತಂ ಕಿಂ ಮಞ್ಞಸಿ। ಧನಞ್ಜಾನಿ। ಕತಮಂ ಸೇಯ್ಯೋ ತಾವತಿಂಸಾ ವಾ ದೇವಾ ಯಾಮಾ ವಾ ದೇವಾತಿ॥ ತಾವತಿಂಸೇಹಿ। ಭೋ ಸಾರಿಪುತ್ತ। ದೇವೇಹಿ ಯಾಮಾ ದೇವಾ ಸೇಯ್ಯೋತಿ। ತಂ ಕಿಂ ಮಞ್ಞಸಿ। ಧನಞ್ಜಾನಿ। ಕತಮಂ ಸೇಯ್ಯೋ ಯಾಮಾ ವಾ ದೇವಾ ತುಸಿತಾ ವಾ ದೇವಾತಿ॥ ಯಾಮೇಹಿ। ಭೋ ಸಾರಿಪುತ್ತ। ದೇವೇಹಿ ತುಸಿತಾ ದೇವಾ ಸೇಯ್ಯೋತಿ। ತಂ ಕಿಂ ಮಞ್ಞಸಿ। ಧನಞ್ಜಾನಿ। ಕತಮಂ ಸೇಯ್ಯೋ ತುಸಿತಾ ವಾ ದೇವಾ ನಿಮ್ಮಾನರತೀ ವಾ ದೇವಾತಿ॥ ತುಸಿತೇಹಿ। ಭೋ ಸಾರಿಪುತ್ತ। ದೇವೇಹಿ ನಿಮ್ಮಾನರತೀ ದೇವಾ ಸೇಯ್ಯೋತಿ। ತಂ ಕಿಂ ಮಞ್ಞಸಿ। ಧನಞ್ಜಾನಿ। ಕತಮಂ ಸೇಯ್ಯೋ ನಿಮ್ಮಾನರತೀ ವಾ ದೇವಾ ಪರನಿಮ್ಮಿತವಸವತ್ತೀ ವಾ ದೇವಾತಿ॥ ನಿಮ್ಮಾನರತೀಹಿ। ಭೋ ಸಾರಿಪುತ್ತ। ದೇವೇಹಿ ಪರನಿಮ್ಮಿತವಸವತ್ತೀ ದೇವಾ ಸೇಯ್ಯೋತಿ। ತಂ ಕಿಂ ಮಞ್ಞಸಿ। ಧನಞ್ಜಾನಿ। ಕತಮಂ ಸೇಯ್ಯೋ ಪರನಿಮ್ಮಿತವಸವತ್ತೀ ವಾ ದೇವಾ ಬ್ರಹ್ಮಲೋಕೋ ವಾತಿ॥ ಬ್ರಹ್ಮಲೋಕೋತಿ ಭವಂ ಸಾರಿಪುತ್ತೋ ಆಹ। ಬ್ರಹ್ಮಲೋಕೋತಿ ಭವಂ ಸಾರಿಪುತ್ತೋ ಆಹಾತಿ।>
    text <ಅಥ ಖೋ ಆಯಸ್ಮತೋ ಸಾರಿಪುತ್ತಸ್ಸ ಏತದಹೋಸಿ ಇಮೇ ಖೋ ಬ್ರಾಹ್ಮಣಾ ಬ್ರಹ್ಮಲೋಕಾಧಿಮುತ್ತಾ। ಯಂನೂನಾಹಂ ಧನಞ್ಜಾನಿಸ್ಸ ಬ್ರಾಹ್ಮಣಸ್ಸ ಬ್ರಹ್ಮಾನಂ ಸಹಬ್ಯತಾಯ ಮಗ್ಗಂ ದೇಸೇಯ್ಯನ್ತಿ। ಬ್ರಹ್ಮಾನಂ ತೇ। ಧನಞ್ಜಾನಿ। ಸಹಬ್ಯತಾಯ ಮಗ್ಗಂ ದೇಸೇಸ್ಸಾಮಿ। ತಂ ಸುಣಾಹಿ। ಸಾಧುಕಂ ಮನಸಿ ಕರೋಹಿ। ಭಾಸಿಸ್ಸಾಮೀತಿ। ಏವಂ। ಭೋತಿ ಖೋ ಧನಞ್ಜಾನಿ ಬ್ರಾಹ್ಮಣೋ ಆಯಸ್ಮತೋ ಸಾರಿಪುತ್ತಸ್ಸ ಪಚ್ಚಸ್ಸೋಸಿ। ಆಯಸ್ಮಾ ಸಾರಿಪುತ್ತೋ ಏತದವೋಚ ಕತಮೋ ಚ। ಧನಞ್ಜಾನಿ। ಬ್ರಹ್ಮಾನಂ ಸಹಬ್ಯತಾಯ ಮಗ್ಗೋ॥ ಇಧ। ಧನಞ್ಜಾನಿ। ಭಿಕ್ಖು ಮೇತ್ತಾಸಹಗತೇನ ಚೇತಸಾ ಏಕಂ ದಿಸಂ ಫರಿತ್ವಾ ವಿಹರತಿ। ತಥಾ ದುತಿಯಂ। ತಥಾ ತತಿಯಂ। ತಥಾ ಚತುತ್ಥಂ। ಇತಿ ಉದ್ಧಮಧೋ ತಿರಿಯಂ ಸಬ್ಬಧಿ ಸಬ್ಬತ್ತತಾಯ ಸಬ್ಬಾವನ್ತಂ ಲೋಕಂ ಮೇತ್ತಾಸಹಗತೇನ ಚೇತಸಾ ವಿಪುಲೇನ ಮಹಗ್ಗತೇನ ಅಪ್ಪಮಾಣೇನ ಅವೇರೇನ ಅಬ್ಯಾಬಜ್ಝೇನ ಫರಿತ್ವಾ ವಿಹರತಿ। ಅಯಂ ಖೋ। ಧನಞ್ಜಾನಿ। ಬ್ರಹ್ಮಾನಂ ಸಹಬ್ಯತಾಯ ಮಗ್ಗೋ।>
    text <೪೫೨>, <ಪುನ ಚಪರಂ। ಧನಞ್ಜಾನಿ। ಭಿಕ್ಖು ಕರುಣಾಸಹಗತೇನ ಚೇತಸಾ…ಪೇ॰… ಮುದಿತಾಸಹಗತೇನ ಚೇತಸಾ… ಉಪೇಕ್ಖಾಸಹಗತೇನ ಚೇತಸಾ ಏಕಂ ದಿಸಂ ಫರಿತ್ವಾ ವಿಹರತಿ। ತಥಾ ದುತಿಯಂ। ತಥಾ ತತಿಯಂ। ತಥಾ ಚತುತ್ಥಂ। ಇತಿ ಉದ್ಧಮಧೋ ತಿರಿಯಂ ಸಬ್ಬಧಿ ಸಬ್ಬತ್ತತಾಯ ಸಬ್ಬಾವನ್ತಂ ಲೋಕಂ ಉಪೇಕ್ಖಾಸಹಗತೇನ ಚೇತಸಾ ವಿಪುಲೇನ ಮಹಗ್ಗತೇನ ಅಪ್ಪಮಾಣೇನ ಅವೇರೇನ ಅಬ್ಯಾಬಜ್ಝೇನ ಫರಿತ್ವಾ ವಿಹರತಿ। ಅಯಂ ಖೋ। ಧನಞ್ಜಾನಿ। ಬ್ರಹ್ಮಾನಂ ಸಹಬ್ಯತಾಯ ಮಗ್ಗೋತಿ। ತೇನ ಹಿ। ಭೋ ಸಾರಿಪುತ್ತ। ಮಮ ವಚನೇನ ಭಗವತೋ ಪಾದೇ ಸಿರಸಾ ವನ್ದಾಹಿ ಧನಞ್ಜಾನಿ। ಭನ್ತೇ। ಬ್ರಾಹ್ಮಣೋ ಆಬಾಧಿಕೋ ದುಕ್ಖಿತೋ ಬಾಳ್ಹಗಿಲಾನೋ। ಸೋ ಭಗವತೋ ಪಾದೇ ಸಿರಸಾ ವನ್ದತೀತಿ। ಅಥ ಖೋ ಆಯಸ್ಮಾ ಸಾರಿಪುತ್ತೋ ಧನಞ್ಜಾನಿಂ ಬ್ರಾಹ್ಮಣಂ ಸತಿ ಉತ್ತರಿಕರಣೀಯೇ ಹೀನೇ ಬ್ರಹ್ಮಲೋಕೇ ಪತಿಟ್ಠಾಪೇತ್ವಾ ಉಟ್ಠಾಯಾಸನಾ ಪಕ್ಕಾಮಿ। ಅಥ ಖೋ ಧನಞ್ಜಾನಿ ಬ್ರಾಹ್ಮಣೋ ಅಚಿರಪಕ್ಕನ್ತೇ ಆಯಸ್ಮನ್ತೇ ಸಾರಿಪುತ್ತೇ ಕಾಲಮಕಾಸಿ। ಬ್ರಹ್ಮಲೋಕಞ್ಚ ಉಪಪಜ್ಜಿ।>
    text <೪೫೩>, <ಅಥ ಖೋ ಭಗವಾ ಭಿಕ್ಖೂ ಆಮನ್ತೇಸಿ ಏಸೋ। ಭಿಕ್ಖವೇ। ಸಾರಿಪುತ್ತೋ ಧನಞ್ಜಾನಿಂ ಬ್ರಾಹ್ಮಣಂ ಸತಿ ಉತ್ತರಿಕರಣೀಯೇ ಹೀನೇ ಬ್ರಹ್ಮಲೋಕೇ ಪತಿಟ್ಠಾಪೇತ್ವಾ ಉಟ್ಠಾಯಾಸನಾ ಪಕ್ಕನ್ತೋತಿ। ಅಥ ಖೋ ಆಯಸ್ಮಾ ಸಾರಿಪುತ್ತೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಆಯಸ್ಮಾ ಸಾರಿಪುತ್ತೋ ಭಗವನ್ತಂ ಏತದವೋಚ ಧನಞ್ಜಾನಿ। ಭನ್ತೇ। ಬ್ರಾಹ್ಮಣೋ ಆಬಾಧಿಕೋ ದುಕ್ಖಿತೋ ಬಾಳ್ಹಗಿಲಾನೋ। ಸೋ ಭಗವತೋ ಪಾದೇ ಸಿರಸಾ ವನ್ದತೀತಿ। ಕಿಂ ಪನ ತ್ವಂ ಸಾರಿಪುತ್ತ ಧನಞ್ಜಾನಿಂ ಬ್ರಾಹ್ಮಣಂ ಸತಿ ಉತ್ತರಿಕರಣೀಯೇ ಹೀನೇ ಬ್ರಹ್ಮಲೋಕೇ ಪತಿಟ್ಠಾಪೇತ್ವಾ ಉಟ್ಠಾಯಾಸನಾ ಪಕ್ಕನ್ತೋತಿ॥ ಮಯ್ಹಂ ಖೋ। ಭನ್ತೇ। ಏವಂ ಅಹೋಸಿ ಇಮೇ ಖೋ ಬ್ರಾಹ್ಮಣಾ ಬ್ರಹ್ಮಲೋಕಾಧಿಮುತ್ತಾ। ಯಂನೂನಾಹಂ ಧನಞ್ಜಾನಿಸ್ಸ ಬ್ರಾಹ್ಮಣಸ್ಸ ಬ್ರಹ್ಮಾನಂ ಸಹಬ್ಯತಾಯ ಮಗ್ಗಂ ದೇಸೇಯ್ಯನ್ತಿ। ಕಾಲಙ್ಕತೋಚ। ಸಾರಿಪುತ್ತ। ಧನಞ್ಜಾನಿ ಬ್ರಾಹ್ಮಣೋ। ಬ್ರಹ್ಮಲೋಕಞ್ಚ ಉಪಪನ್ನೋತಿ।>
    stand <ಧನಞ್ಜಾನಿಸುತ್ತಂ ನಿಟ್ಠಿತಂ ಸತ್ತಮಂ।>
  text <೮॥ ವಾಸೇಟ್ಠಸುತ್ತಂ>
    text <೪೫೪>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ಇಚ್ಛಾನಙ್ಗಲೇ ವಿಹರತಿ ಇಚ್ಛಾನಙ್ಗಲವನಸಣ್ಡೇ। ತೇನ ಖೋ ಪನ ಸಮಯೇನ ಸಮ್ಬಹುಲಾ ಅಭಿಞ್ಞಾತಾ ಅಭಿಞ್ಞಾತಾ ಬ್ರಾಹ್ಮಣಮಹಾಸಾಲಾ ಇಚ್ಛಾನಙ್ಗಲೇ ಪಟಿವಸನ್ತಿ। ಸೇಯ್ಯಥಿದಂ ಚಙ್ಕೀ ಬ್ರಾಹ್ಮಣೋ। ತಾರುಕ್ಖೋ ಬ್ರಾಹ್ಮಣೋ। ಪೋಕ್ಖರಸಾತಿ ಬ್ರಾಹ್ಮಣೋ। ಜಾಣುಸ್ಸೋಣಿ ಬ್ರಾಹ್ಮಣೋ। ತೋದೇಯ್ಯೋ ಬ್ರಾಹ್ಮಣೋ। ಅಞ್ಞೇ ಚ ಅಭಿಞ್ಞಾತಾ ಅಭಿಞ್ಞಾತಾ ಬ್ರಾಹ್ಮಣಮಹಾಸಾಲಾ। ಅಥ ಖೋ ವಾಸೇಟ್ಠಭಾರದ್ವಾಜಾನಂ ಮಾಣವಾನಂ ಜಙ್ಘಾವಿಹಾರಂ ಅನುಚಙ್ಕಮನ್ತಾನಂ ಅನುವಿಚರನ್ತಾನಂ ಅಯಮನ್ತರಾಕಥಾ ಉದಪಾದಿ ಕಥಂ। ಭೋ। ಬ್ರಾಹ್ಮಣೋ ಹೋತೀತಿ॥ ಭಾರದ್ವಾಜೋ ಮಾಣವೋ ಏವಮಾಹ ಯತೋ ಖೋ। ಭೋ। ಉಭತೋ ಸುಜಾತೋ ಮಾತಿತೋ ಚ ಪಿತಿತೋ ಚ ಸಂಸುದ್ಧಗಹಣಿಕೋ ಯಾವ ಸತ್ತಮಾ ಪಿತಾಮಹಯುಗಾ ಅಕ್ಖಿತ್ತೋ ಅನುಪಕ್ಕುಟ್ಠೋ ಜಾತಿವಾದೇನ ಏತ್ತಾವತಾ ಖೋ। ಭೋ। ಬ್ರಾಹ್ಮಣೋ ಹೋತೀತಿ। ವಾಸೇಟ್ಠೋ ಮಾಣವೋ ಏವಮಾಹ ಯತೋ ಖೋ। ಭೋ। ಸೀಲವಾ ಚ ಹೋತಿ ವತ್ತಸಮ್ಪನ್ನೋ ಚ ಏತ್ತಾವತಾ ಖೋ। ಭೋ। ಬ್ರಾಹ್ಮಣೋ ಹೋತೀತಿ। ನೇವ ಖೋ ಅಸಕ್ಖಿ ಭಾರದ್ವಾಜೋ ಮಾಣವೋ ವಾಸೇಟ್ಠಂ ಮಾಣವಂ ಸಞ್ಞಾಪೇತುಂ। ನ ಪನ ಅಸಕ್ಖಿ ವಾಸೇಟ್ಠೋ ಮಾಣವೋ ಭಾರದ್ವಾಜಂ ಮಾಣವಂ ಸಞ್ಞಾಪೇತುಂ। ಅಥ ಖೋ ವಾಸೇಟ್ಠೋ ಮಾಣವೋ ಭಾರದ್ವಾಜಂ ಮಾಣವಂ ಆಮನ್ತೇಸಿ ಅಯಂ ಖೋ। ಭೋ ಭಾರದ್ವಾಜ। ಸಮಣೋ ಗೋತಮೋ ಸಕ್ಯಪುತ್ತೋ ಸಕ್ಯಕುಲಾ ಪಬ್ಬಜಿತೋ ಇಚ್ಛಾನಙ್ಗಲೇ ವಿಹರತಿ ಇಚ್ಛಾನಙ್ಗಲವನಸಣ್ಡೇ। ತಂ ಖೋ ಪನ ಭವನ್ತಂ ಗೋತಮಂ ಏವಂ ಕಲ್ಯಾಣೋ ಕಿತ್ತಿಸದ್ದೋ ಅಬ್ಭುಗ್ಗತೋ ಇತಿಪಿ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ವಿಜ್ಜಾಚರಣಸಮ್ಪನ್ನೋ ಸುಗತೋ ಲೋಕವಿದೂ ಅನುತ್ತರೋ ಪುರಿಸದಮ್ಮಸಾರಥಿ ಸತ್ಥಾ ದೇವಮನುಸ್ಸಾನಂ ಬುದ್ಧೋ ಭಗವಾತಿ। ಆಯಾಮ। ಭೋ ಭಾರದ್ವಾಜ। ಯೇನ ಸಮಣೋ ಗೋತಮೋ ತೇನುಪಸಙ್ಕಮಿಸ್ಸಾಮ। ಉಪಸಙ್ಕಮಿತ್ವಾ ಸಮಣಂ ಗೋತಮಂ ಏತಮತ್ಥಂ ಪುಚ್ಛಿಸ್ಸಾಮ। ಯಥಾ ನೋ ಸಮಣೋ ಗೋತಮೋ ಬ್ಯಾಕರಿಸ್ಸತಿ ತಥಾ ನಂ ಧಾರೇಸ್ಸಾಮಾತಿ। ಏವಂ। ಭೋತಿ ಖೋ ಭಾರದ್ವಾಜೋ ಮಾಣವೋ ವಾಸೇಟ್ಠಸ್ಸ ಮಾಣವಸ್ಸ ಪಚ್ಚಸ್ಸೋಸಿ।>
    text <೪೫೫>, <ಅಥ ಖೋ ವಾಸೇಟ್ಠಭಾರದ್ವಾಜಾ ಮಾಣವಾ ಯೇನ ಭಗವಾ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಭಗವತಾ ಸದ್ಧಿಂ ಸಮ್ಮೋದಿಂಸು। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿಂಸು। ಏಕಮನ್ತಂ ನಿಸಿನ್ನೋ ಖೋ ವಾಸೇಟ್ಠೋ ಮಾಣವೋ ಭಗವನ್ತಂ ಗಾಥಾಹಿ ಅಜ್ಝಭಾಸಿ>
    text <೪೫೬>
      text <ತೇಸಂ ವೋ ಅಹಂ ಬ್ಯಕ್ಖಿಸ್ಸಂ। ವಾಸೇಟ್ಠಾತಿ ಭಗವಾ>
      text <ಅನುಪುಬ್ಬಂ ಯಥಾತಥಂ।>
      text <ಜಾತಿವಿಭಙ್ಗಂ ಪಾಣಾನಂ। ಅಞ್ಞಮಞ್ಞಾಹಿ ಜಾತಿಯೋ॥>
      text <ತಿಣರುಕ್ಖೇಪಿ ಜಾನಾಥ। ನ ಚಾಪಿ ಪಟಿಜಾನರೇ।>
      text <ಲಿಙ್ಗಂ ಜಾತಿಮಯಂ ತೇಸಂ। ಅಞ್ಞಮಞ್ಞಾ ಹಿ ಜಾತಿಯೋ॥>
      text <ತತೋ ಕೀಟೇ ಪಟಙ್ಗೇ ಚ। ಯಾವ ಕುನ್ಥಕಿಪಿಲ್ಲಿಕೇ।>
      text <ಲಿಙ್ಗಂ ಜಾತಿಮಯಂ ತೇಸಂ। ಅಞ್ಞಮಞ್ಞಾ ಹಿ ಜಾತಿಯೋ॥>
      text <ಚತುಪ್ಪದೇಪಿ ಜಾನಾಥ। ಖುದ್ದಕೇ ಚ ಮಹಲ್ಲಕೇ।>
      text <ಲಿಙ್ಗಂ ಜಾತಿಮಯಂ ತೇಸಂ। ಅಞ್ಞಮಞ್ಞಾ ಹಿ ಜಾತಿಯೋ॥>
      text <ಪಾದುದರೇಪಿ ಜಾನಾಥ। ಉರಗೇ ದೀಘಪಿಟ್ಠಿಕೇ।>
      text <ಲಿಙ್ಗಂ ಜಾತಿಮಯಂ ತೇಸಂ। ಅಞ್ಞಮಞ್ಞಾ ಹಿ ಜಾತಿಯೋ॥>
      text <ತತೋ ಮಚ್ಛೇಪಿ ಜಾನಾಥ। ಉದಕೇ ವಾರಿಗೋಚರೇ।>
      text <ಲಿಙ್ಗಂ ಜಾತಿಮಯಂ ತೇಸಂ। ಅಞ್ಞಮಞ್ಞಾ ಹಿ ಜಾತಿಯೋ॥>
      text <ತತೋ ಪಕ್ಖೀಪಿ ಜಾನಾಥ। ಪತ್ತಯಾನೇ ವಿಹಙ್ಗಮೇ।>
      text <ಲಿಙ್ಗಂ ಜಾತಿಮಯಂ ತೇಸಂ। ಅಞ್ಞಮಞ್ಞಾ ಹಿ ಜಾತಿಯೋ॥>
      text <ಯಥಾ ಏತಾಸು ಜಾತೀಸು। ಲಿಙ್ಗಂ ಜಾತಿಮಯಂ ಪುಥು।>
      text <ಏವಂ ನತ್ಥಿ ಮನುಸ್ಸೇಸು। ಲಿಙ್ಗಂ ಜಾತಿಮಯಂ ಪುಥು॥>
      text <ನ ಕೇಸೇಹಿ ನ ಸೀಸೇಹಿ। ನ ಕಣ್ಣೇಹಿ ನ ಅಕ್ಖೀಹಿ।>
      text <ನ ಮುಖೇನ ನ ನಾಸಾಯ। ನ ಓಟ್ಠೇಹಿ ಭಮೂಹಿ ವಾ॥>
      text <ನ ಗೀವಾಯ ನ ಅಂಸೇಹಿ। ನ ಉದರೇನ ನ ಪಿಟ್ಠಿಯಾ।>
      text <ನ ಸೋಣಿಯಾ ನ ಉರಸಾ। ನ ಸಮ್ಬಾಧೇ ನ ಮೇಥುನೇ॥>
      text <ನ ಹತ್ಥೇಹಿ ನ ಪಾದೇಹಿ। ನಙ್ಗುಲೀಹಿ ನಖೇಹಿ ವಾ।>
      text <ನ ಜಙ್ಘಾಹಿ ನ ಊರೂಹಿ। ನ ವಣ್ಣೇನ ಸರೇನ ವಾ।>
      text <ಲಿಙ್ಗಂ ಜಾತಿಮಯಂ ನೇವ। ಯಥಾ ಅಞ್ಞಾಸು ಜಾತಿಸು॥>
    text <೪೫೭>
      text <ಪಚ್ಚತ್ತಞ್ಚ ಸರೀರೇಸು। ಮನುಸ್ಸೇಸ್ವೇತಂ ನ ವಿಜ್ಜತಿ।>
      text <ವೋಕಾರಞ್ಚ ಮನುಸ್ಸೇಸು। ಸಮಞ್ಞಾಯ ಪವುಚ್ಚತಿ॥>
      text <ಯೋ ಹಿ ಕೋಚಿ ಮನುಸ್ಸೇಸು। ಗೋರಕ್ಖಂ ಉಪಜೀವತಿ।>
      text <ಏವಂ ವಾಸೇಟ್ಠ ಜಾನಾಹಿ। ಕಸ್ಸಕೋ ಸೋ ನ ಬ್ರಾಹ್ಮಣೋ॥>
      text <ಯೋ ಹಿ ಕೋಚಿ ಮನುಸ್ಸೇಸು। ಪುಥುಸಿಪ್ಪೇನ ಜೀವತಿ।>
      text <ಏವಂ ವಾಸೇಟ್ಠ ಜಾನಾಹಿ। ಸಿಪ್ಪಿಕೋ ಸೋ ನ ಬ್ರಾಹ್ಮಣೋ॥>
      text <ಯೋ ಹಿ ಕೋಚಿ ಮನುಸ್ಸೇಸು। ವೋಹಾರಂ ಉಪಜೀವತಿ।>
      text <ಏವಂ ವಾಸೇಟ್ಠ ಜಾನಾಹಿ। ವಾಣಿಜೋ ಸೋ ನ ಬ್ರಾಹ್ಮಣೋ॥>
      text <ಯೋ ಹಿ ಕೋಚಿ ಮನುಸ್ಸೇಸು। ಪರಪೇಸ್ಸೇನ ಜೀವತಿ।>
      text <ಏವಂ ವಾಸೇಟ್ಠ ಜಾನಾಹಿ। ಪೇಸ್ಸಕೋ ಸೋ ನ ಬ್ರಾಹ್ಮಣೋ॥>
      text <ಯೋ ಹಿ ಕೋಚಿ ಮನುಸ್ಸೇಸು। ಅದಿನ್ನಂ ಉಪಜೀವತಿ।>
      text <ಏವಂ ವಾಸೇಟ್ಠ ಜಾನಾಹಿ। ಚೋರೋ ಏಸೋ ನ ಬ್ರಾಹ್ಮಣೋ॥>
      text <ಯೋ ಹಿ ಕೋಚಿ ಮನುಸ್ಸೇಸು। ಇಸ್ಸತ್ಥಂ ಉಪಜೀವತಿ।>
      text <ಏವಂ ವಾಸೇಟ್ಠ ಜಾನಾಹಿ। ಯೋಧಾಜೀವೋ ನ ಬ್ರಾಹ್ಮಣೋ॥>
      text <ಯೋ ಹಿ ಕೋಚಿ ಮನುಸ್ಸೇಸು। ಪೋರೋಹಿಚ್ಚೇನ ಜೀವತಿ।>
      text <ಏವಂ ವಾಸೇಟ್ಠ ಜಾನಾಹಿ। ಯಾಜಕೋ ಸೋ ನ ಬ್ರಾಹ್ಮಣೋ॥>
      text <ಯೋ ಹಿ ಕೋಚಿ ಮನುಸ್ಸೇಸು। ಗಾಮಂ ರಟ್ಠಞ್ಚ ಭುಞ್ಜತಿ।>
      text <ಏವಂ ವಾಸೇಟ್ಠ ಜಾನಾಹಿ। ರಾಜಾ ಏಸೋ ನ ಬ್ರಾಹ್ಮಣೋ॥>
      text <ನ ಚಾಹಂ ಬ್ರಾಹ್ಮಣಂ ಬ್ರೂಮಿ। ಯೋನಿಜಂ ಮತ್ತಿಸಮ್ಭವಂ।>
      text <ಭೋವಾದಿ ನಾಮ ಸೋ ಹೋತಿ। ಸಚೇ ಹೋತಿ ಸಕಿಞ್ಚನೋ।>
      text <ಅಕಿಞ್ಚನಂ ಅನಾದಾನಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
    text <೪೫೮>
      text <ಸಬ್ಬಸಂಯೋಜನಂ ಛೇತ್ವಾ। ಯೋ ವೇ ನ ಪರಿತಸ್ಸತಿ।>
      text <ಸಙ್ಗಾತಿಗಂ ವಿಸಂಯುತ್ತಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಛೇತ್ವಾ ನದ್ಧಿಂ ವರತ್ತಞ್ಚ। ಸನ್ದಾನಂ ಸಹನುಕ್ಕಮಂ।>
      text <ಉಕ್ಖಿತ್ತಪಲಿಘಂ ಬುದ್ಧಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಅಕ್ಕೋಸಂ ವಧಬನ್ಧಞ್ಚ। ಅದುಟ್ಠೋ ಯೋ ತಿತಿಕ್ಖತಿ।>
      text <ಖನ್ತೀಬಲಂ ಬಲಾನೀಕಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಅಕ್ಕೋಧನಂ ವತವನ್ತಂ। ಸೀಲವನ್ತಂ ಅನುಸ್ಸದಂ।>
      text <ದನ್ತಂ ಅನ್ತಿಮಸಾರೀರಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ವಾರಿಪೋಕ್ಖರಪತ್ತೇವ। ಆರಗ್ಗೇರಿವ ಸಾಸಪೋ।>
      text <ಯೋ ನ ಲಿಮ್ಪತಿ ಕಾಮೇಸು। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಯೋ ದುಕ್ಖಸ್ಸ ಪಜಾನಾತಿ। ಇಧೇವ ಖಯಮತ್ತನೋ।>
      text <ಪನ್ನಭಾರಂ ವಿಸಂಯುತ್ತಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಗಮ್ಭೀರಪಞ್ಞಂ ಮೇಧಾವಿಂ। ಮಗ್ಗಾಮಗ್ಗಸ್ಸ ಕೋವಿದಂ।>
      text <ಉತ್ತಮತ್ಥಮನುಪ್ಪತ್ತಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಅಸಂಸಟ್ಠಂ ಗಹಟ್ಠೇಹಿ। ಅನಾಗಾರೇಹಿ ಚೂಭಯಂ।>
      text <ಅನೋಕಸಾರಿಮಪ್ಪಿಚ್ಛಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ನಿಧಾಯ ದಣ್ಡಂ ಭೂತೇಸು। ತಸೇಸು ಥಾವರೇಸು ಚ।>
      text <ಯೋ ನ ಹನ್ತಿ ನ ಘಾತೇತಿ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಅವಿರುದ್ಧಂ ವಿರುದ್ಧೇಸು। ಅತ್ತದಣ್ಡೇಸು ನಿಬ್ಬುತಂ।>
      text <ಸಾದಾನೇಸು ಅನಾದಾನಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಯಸ್ಸ ರಾಗೋ ಚ ದೋಸೋ ಚ। ಮಾನೋ ಮಕ್ಖೋ ಚ ಓಹಿತೋ।>
      text <ಸಾಸಪೋರಿವ ಆರಗ್ಗಾ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
    text <೪೫೯>
      text <ಅಕಕ್ಕಸಂ ವಿಞ್ಞಾಪನಿಂ। ಗಿರಂ ಸಚ್ಚಂ ಉದೀರಯೇ।>
      text <ಯಾಯ ನಾಭಿಸಜ್ಜೇ ಕಿಞ್ಚಿ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಯೋ ಚ ದೀಘಂ ವ ರಸ್ಸಂ ವಾ। ಅಣುಂ ಥೂಲಂ ಸುಭಾಸುಭಂ।>
      text <ಲೋಕೇ ಅದಿನ್ನಂ ನಾದೇತಿ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಆಸಾ ಯಸ್ಸ ನ ವಿಜ್ಜನ್ತಿ। ಅಸ್ಮಿಂ ಲೋಕೇ ಪರಮ್ಹಿ ಚ।>
      text <ನಿರಾಸಾಸಂ ವಿಸಂಯುತ್ತಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಯಸ್ಸಾಲಯಾ ನ ವಿಜ್ಜನ್ತಿ। ಅಞ್ಞಾಯ ಅಕಥಂಕಥಿಂ।>
      text <ಅಮತೋಗಧಂ ಅನುಪ್ಪತ್ತಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಯೋಧಪುಞ್ಞಞ್ಚ ಪಾಪಞ್ಚ। ಉಭೋ ಸಙ್ಗಂ ಉಪಚ್ಚಗಾ।>
      text <ಅಸೋಕಂ ವಿರಜಂ ಸುದ್ಧಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಚನ್ದಂ ವ ವಿಮಲಂ ಸುದ್ಧಂ। ವಿಪ್ಪಸನ್ನಂ ಅನಾವಿಲಂ।>
      text <ನನ್ದೀಭವಪರಿಕ್ಖೀಣಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಯೋ ಇಮಂ ಪಲಿಪಥಂ ದುಗ್ಗಂ। ಸಂಸಾರಂ ಮೋಹಮಚ್ಚಗಾ।>
      text <ತಿಣ್ಣೋ ಪಾರಙ್ಗತೋ ಝಾಯೀ। ಅನೇಜೋ ಅಕಥಂಕಥೀ।>
      text <ಅನುಪಾದಾಯ ನಿಬ್ಬುತೋ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಯೋಧಕಾಮೇ ಪಹನ್ತ್ವಾನ। ಅನಾಗಾರೋ ಪರಿಬ್ಬಜೇ।>
      text <ಕಾಮಭವಪರಿಕ್ಖೀಣಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಯೋಧತಣ್ಹಂ ಪಹನ್ತ್ವಾನ। ಅನಾಗಾರೋ ಪರಿಬ್ಬಜೇ।>
      text <ತಣ್ಹಾಭವಪರಿಕ್ಖೀಣಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಹಿತ್ವಾ ಮಾನುಸಕಂ ಯೋಗಂ। ದಿಬ್ಬಂ ಯೋಗಂ ಉಪಚ್ಚಗಾ।>
      text <ಸಬ್ಬಯೋಗವಿಸಂಯುತ್ತಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಹಿತ್ವಾ ರತಿಞ್ಚ ಅರತಿಂ। ಸೀತೀಭೂತಂ ನಿರೂಪಧಿಂ।>
      text <ಸಬ್ಬಲೋಕಾಭಿಭುಂ ವೀರಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಚುತಿಂ ಯೋ ವೇದಿ ಸತ್ತಾನಂ। ಉಪಪತ್ತಿಞ್ಚ ಸಬ್ಬಸೋ।>
      text <ಅಸತ್ತಂ ಸುಗತಂ ಬುದ್ಧಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಯಸ್ಸ ಗತಿಂ ನ ಜಾನನ್ತಿ। ದೇವಾ ಗನ್ಧಬ್ಬಮಾನುಸಾ।>
      text <ಖೀಣಾಸವಂ ಅರಹನ್ತಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಯಸ್ಸ ಪುರೇ ಚ ಪಚ್ಛಾ ಚ। ಮಜ್ಝೇ ಚ ನತ್ಥಿ ಕಿಞ್ಚನಂ।>
      text <ಅಕಿಞ್ಚನಂ ಅನಾದಾನಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಉಸಭಂ ಪವರಂ ವೀರಂ। ಮಹೇಸಿಂ ವಿಜಿತಾವಿನಂ।>
      text <ಅನೇಜಂ ನ್ಹಾತಕಂ ಬುದ್ಧಂ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
      text <ಪುಬ್ಬೇನಿವಾಸಂ ಯೋ ವೇದಿ। ಸಗ್ಗಾಪಾಯಞ್ಚ ಪಸ್ಸತಿ।>
      text <ಅಥೋ ಜಾತಿಕ್ಖಯಂ ಪತ್ತೋ। ತಮಹಂ ಬ್ರೂಮಿ ಬ್ರಾಹ್ಮಣಂ॥>
    text <೪೬೦>
      text <ಸಮಞ್ಞಾ ಹೇಸಾ ಲೋಕಸ್ಮಿಂ। ನಾಮಗೋತ್ತಂ ಪಕಪ್ಪಿತಂ।>
      text <ಸಮ್ಮುಚ್ಚಾ ಸಮುದಾಗತಂ। ತತ್ಥ ತತ್ಥ ಪಕಪ್ಪಿತಂ॥>
      text <ದೀಘರತ್ತಾನುಸಯಿತಂ। ದಿಟ್ಠಿಗತಮಜಾನತಂ।>
      text <ಅಜಾನನ್ತಾ ನೋ ಪಬ್ರುನ್ತಿ। ಜಾತಿಯಾ ಹೋತಿ ಬ್ರಾಹ್ಮಣೋ॥>
      text <ನ ಜಚ್ಚಾ ಬ್ರಾಹ್ಮಣೋ ಹೋತಿ। ನ ಜಚ್ಚಾ ಹೋತಿ ಅಬ್ರಾಹ್ಮಣೋ।>
      text <ಕಮ್ಮುನಾ ಬ್ರಾಹ್ಮಣೋ ಹೋತಿ। ಕಮ್ಮುನಾ ಹೋತಿ ಅಬ್ರಾಹ್ಮಣೋ॥>
      text <ಕಸ್ಸಕೋ ಕಮ್ಮುನಾ ಹೋತಿ। ಸಿಪ್ಪಿಕೋ ಹೋತಿ ಕಮ್ಮುನಾ।>
      text <ವಾಣಿಜೋ ಕಮ್ಮುನಾ ಹೋತಿ। ಪೇಸ್ಸಕೋ ಹೋತಿ ಕಮ್ಮುನಾ॥>
      text <ಚೋರೋಪಿ ಕಮ್ಮುನಾ ಹೋತಿ। ಯೋಧಾಜೀವೋಪಿ ಕಮ್ಮುನಾ।>
      text <ಯಾಜಕೋ ಕಮ್ಮುನಾ ಹೋತಿ। ರಾಜಾಪಿ ಹೋತಿ ಕಮ್ಮುನಾ॥>
      text <ಏವಮೇತಂ ಯಥಾಭೂತಂ। ಕಮ್ಮಂ ಪಸ್ಸನ್ತಿ ಪಣ್ಡಿತಾ।>
      text <ಪಟಿಚ್ಚಸಮುಪ್ಪಾದದಸ್ಸಾ। ಕಮ್ಮವಿಪಾಕಕೋವಿದಾ॥>
      text <ಕಮ್ಮುನಾ ವತ್ತತಿ ಲೋಕೋ। ಕಮ್ಮುನಾ ವತ್ತತಿ ಪಜಾ।>
      text <ಕಮ್ಮನಿಬನ್ಧನಾ ಸತ್ತಾ। ರಥಸ್ಸಾಣೀವ ಯಾಯತೋ॥>
      text <ತಪೇನ ಬ್ರಹ್ಮಚರಿಯೇನ। ಸಂಯಮೇನ ದಮೇನ ಚ।>
      text <ಏತೇನ ಬ್ರಾಹ್ಮಣೋ ಹೋತಿ। ಏತಂ ಬ್ರಾಹ್ಮಣಮುತ್ತಮಂ॥>
      text <ತೀಹಿ ವಿಜ್ಜಾಹಿ ಸಮ್ಪನ್ನೋ। ಸನ್ತೋ ಖೀಣಪುನಬ್ಭವೋ।>
      text <ಏವಂ ವಾಸೇಟ್ಠ ಜಾನಾಹಿ। ಬ್ರಹ್ಮಾ ಸಕ್ಕೋ ವಿಜಾನತನ್ತಿ॥>
      text <ಬ್ರಹ್ಮಾಯು ಸೇಲಸ್ಸಲಾಯನೋ। ಘೋಟಮುಖೋ ಚ ಬ್ರಾಹ್ಮಣೋ।>
      text <ಚಙ್ಕೀ ಏಸು ಧನಞ್ಜಾನಿ। ವಾಸೇಟ್ಠೋ ಸುಭಗಾರವೋತಿ॥>
      text <ವಗ್ಗೋ ಗಹಪತಿ ಭಿಕ್ಖು। ಪರಿಬ್ಬಾಜಕನಾಮಕೋ।>
      text <ರಾಜವಗ್ಗೋ ಬ್ರಾಹ್ಮಣೋತಿ। ಪಞ್ಚ ಮಜ್ಝಿಮಆಗಮೇ॥>
    text <೪೬೧>, <ಏವಂ ವುತ್ತೇ। ವಾಸೇಟ್ಠಭಾರದ್ವಾಜಾ ಮಾಣವಾ ಭಗವನ್ತಂ ಏತದವೋಚುಂ ಅಭಿಕ್ಕನ್ತಂ। ಭೋ ಗೋತಮ। ಅಭಿಕ್ಕನ್ತಂ। ಭೋ ಗೋತಮ॥ ಸೇಯ್ಯಥಾಪಿ। ಭೋ ಗೋತಮ। ನಿಕ್ಕುಜ್ಜಿತಂ ವಾ ಉಕ್ಕುಜ್ಜೇಯ್ಯ। ಪಟಿಚ್ಛನ್ನಂ ವಾ ವಿವರೇಯ್ಯ। ಮೂಳ್ಹಸ್ಸ ವಾ ಮಗ್ಗಂ ಆಚಿಕ್ಖೇಯ್ಯ। ಅನ್ಧಕಾರೇ ವಾ ತೇಲಪಜ್ಜೋತಂ ಧಾರೇಯ್ಯ ಚಕ್ಖುಮನ್ತೋ ರೂಪಾನಿ ದಕ್ಖನ್ತೀತಿ ಏವಮೇವಂ ಭೋತಾ ಗೋತಮೇನ ಅನೇಕಪರಿಯಾಯೇನ ಧಮ್ಮೋ ಪಕಾಸಿತೋ। ಏತೇ ಮಯಂ ಭವನ್ತಂ ಗೋತಮಂ ಸರಣಂ ಗಚ್ಛಾಮ ಧಮ್ಮಞ್ಚ ಭಿಕ್ಖುಸಙ್ಘಞ್ಚ। ಉಪಾಸಕೇ ನೋ ಭವಂ ಗೋತಮೋ ಧಾರೇತು ಅಜ್ಜತಗ್ಗೇ ಪಾಣುಪೇತಂ ಸರಣಂ ಗತೇತಿ।>
    stand <ವಾಸೇಟ್ಠಸುತ್ತಂ ನಿಟ್ಠಿತಂ ಅಟ್ಠಮಂ।>
  text <೯॥ ಸುಭಸುತ್ತಂ>
    text <೪೬೨>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ಸಾವತ್ಥಿಯಂ ವಿಹರತಿ ಜೇತವನೇ ಅನಾಥಪಿಣ್ಡಿಕಸ್ಸ ಆರಾಮೇ। ತೇನ ಖೋ ಪನ ಸಮಯೇನ ಸುಭೋ ಮಾಣವೋ ತೋದೇಯ್ಯಪುತ್ತೋ ಸಾವತ್ಥಿಯಂ ಪಟಿವಸತಿ ಅಞ್ಞತರಸ್ಸ ಗಹಪತಿಸ್ಸ ನಿವೇಸನೇ ಕೇನಚಿದೇವ ಕರಣೀಯೇನ। ಅಥ ಖೋ ಸುಭೋ ಮಾಣವೋ ತೋದೇಯ್ಯಪುತ್ತೋ ಯಸ್ಸ ಗಹಪತಿಸ್ಸ ನಿವೇಸನೇ ಪಟಿವಸತಿ ತಂ ಗಹಪತಿಂ ಏತದವೋಚ ಸುತಂ ಮೇತಂ। ಗಹಪತಿ ಅವಿವಿತ್ತಾ ಸಾವತ್ಥೀ ಅರಹನ್ತೇಹೀತಿ। ಕಂ ನು ಖ್ವಜ್ಜ ಸಮಣಂ ವಾ ಬ್ರಾಹ್ಮಣಂ ವಾ ಪಯಿರುಪಾಸೇಯ್ಯಾಮಾತಿ॥ ಅಯಂ। ಭನ್ತೇ। ಭಗವಾ ಸಾವತ್ಥಿಯಂ ವಿಹರತಿ ಜೇತವನೇ ಅನಾಥಪಿಣ್ಡಿಕಸ್ಸ ಆರಾಮೇ। ತಂ। ಭನ್ತೇ। ಭಗವನ್ತಂ ಪಯಿರುಪಾಸಸ್ಸೂತಿ। ಅಥ ಖೋ ಸುಭೋ ಮಾಣವೋ ತೋದೇಯ್ಯಪುತ್ತೋ ತಸ್ಸ ಗಹಪತಿಸ್ಸ ಪಟಿಸ್ಸುತ್ವಾ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವತಾ ಸದ್ಧಿಂ ಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಸುಭೋ ಮಾಣವೋ ತೋದೇಯ್ಯಪುತ್ತೋ ಭಗವನ್ತಂ ಏತದವೋಚ ಬ್ರಾಹ್ಮಣಾ। ಭೋ ಗೋತಮ। ಏವಮಾಹಂಸು ಗಹಟ್ಠೋ ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲಂ। ನ ಪಬ್ಬಜಿತೋ ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲನ್ತಿ। ಇಧ ಭವಂ ಗೋತಮೋ ಕಿಮಾಹಾತಿ॥>
    text <೪೬೩>, <ವಿಭಜ್ಜವಾದೋ ಖೋ ಅಹಮೇತ್ಥ। ಮಾಣವ। ನಾಹಮೇತ್ಥ ಏಕಂಸವಾದೋ। ಗಿಹಿಸ್ಸ ವಾಹಂ। ಮಾಣವ। ಪಬ್ಬಜಿತಸ್ಸ ವಾ ಮಿಚ್ಛಾಪಟಿಪತ್ತಿಂ ನ ವಣ್ಣೇಮಿ। ಗಿಹೀ ವಾ ಹಿ। ಮಾಣವ। ಪಬ್ಬಜಿತೋ ವಾ ಮಿಚ್ಛಾಪಟಿಪನ್ನೋ ಮಿಚ್ಛಾಪಟಿಪತ್ತಾಧಿಕರಣಹೇತು ನ ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲಂ। ಗಿಹಿಸ್ಸ ವಾಹಂ। ಮಾಣವ। ಪಬ್ಬಜಿತಸ್ಸ ವಾ ಸಮ್ಮಾಪಟಿಪತ್ತಿಂ ವಣ್ಣೇಮಿ। ಗಿಹೀ ವಾ ಹಿ। ಮಾಣವ। ಪಬ್ಬಜಿತೋ ವಾ ಸಮ್ಮಾಪಟಿಪನ್ನೋ ಸಮ್ಮಾಪಟಿಪತ್ತಾಧಿಕರಣಹೇತು ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲನ್ತಿ।>
    text <ಬ್ರಾಹ್ಮಣಾ। ಭೋ ಗೋತಮ। ಏವಮಾಹಂಸು ಮಹಟ್ಠಮಿದಂ ಮಹಾಕಿಚ್ಚಂ ಮಹಾಧಿಕರಣಂ ಮಹಾಸಮಾರಮ್ಭಂ ಘರಾವಾಸಕಮ್ಮಟ್ಠಾನಂ ಮಹಪ್ಫಲಂ ಹೋತಿ। ಅಪ್ಪಟ್ಠಮಿದಂ ಅಪ್ಪಕಿಚ್ಚಂ ಅಪ್ಪಾಧಿಕರಣಂ ಅಪ್ಪಸಮಾರಮ್ಭಂ ಪಬ್ಬಜ್ಜಾ ಕಮ್ಮಟ್ಠಾನಂ ಅಪ್ಪಫಲಂ ಹೋತೀತಿ। ಇಧ ಭವಂ ಗೋತಮೋ ಕಿಮಾಹಾತಿ।>
    text <ಏತ್ಥಾಪಿ ಖೋ ಅಹಂ। ಮಾಣವ। ವಿಭಜ್ಜವಾದೋ। ನಾಹಮೇತ್ಥ ಏಕಂಸವಾದೋ। ಅತ್ಥಿ। ಮಾಣವ। ಕಮ್ಮಟ್ಠಾನಂ ಮಹಟ್ಠಂ ಮಹಾಕಿಚ್ಚಂ ಮಹಾಧಿಕರಣಂ ಮಹಾಸಮಾರಮ್ಭಂ ವಿಪಜ್ಜಮಾನಂ ಅಪ್ಪಫಲಂ ಹೋತಿ। ಅತ್ಥಿ। ಮಾಣವ। ಕಮ್ಮಟ್ಠಾನಂ ಮಹಟ್ಠಂ ಮಹಾಕಿಚ್ಚಂ ಮಹಾಧಿಕರಣಂ ಮಹಾಸಮಾರಮ್ಭಂ ಸಮ್ಪಜ್ಜಮಾನಂ ಮಹಪ್ಫಲಂ ಹೋತಿ। ಅತ್ಥಿ। ಮಾಣವ। ಕಮ್ಮಟ್ಠಾನಂ ಅಪ್ಪಟ್ಠಂ ಅಪ್ಪಕಿಚ್ಚಂ ಅಪ್ಪಾಧಿಕರಣಂ ಅಪ್ಪಸಮಾರಮ್ಭಂ ವಿಪಜ್ಜಮಾನಂ ಅಪ್ಪಫಲಂ ಹೋತಿ। ಅತ್ಥಿ। ಮಾಣವ। ಕಮ್ಮಟ್ಠಾನಂ ಅಪ್ಪಟ್ಠಂ ಅಪ್ಪಕಿಚ್ಚಂ ಅಪ್ಪಾಧಿಕರಣಂ ಅಪ್ಪಸಮಾರಮ್ಭಂ ಸಮ್ಪಜ್ಜಮಾನಂ ಮಹಪ್ಫಲಂ ಹೋತಿ। ಕತಮಞ್ಚ। ಮಾಣವ। ಕಮ್ಮಟ್ಠಾನಂ ಮಹಟ್ಠಂ ಮಹಾಕಿಚ್ಚಂ ಮಹಾಧಿಕರಣಂ ಮಹಾಸಮಾರಮ್ಭಂ ವಿಪಜ್ಜಮಾನಂ ಅಪ್ಪಫಲಂ ಹೋತಿ॥ ಕಸಿ ಖೋ। ಮಾಣವ। ಕಮ್ಮಟ್ಠಾನಂ ಮಹಟ್ಠಂ ಮಹಾಕಿಚ್ಚಂ ಮಹಾಧಿಕರಣಂ ಮಹಾಸಮಾರಮ್ಭಂ ವಿಪಜ್ಜಮಾನಂ ಅಪ್ಪಫಲಂ ಹೋತಿ। ಕತಮಞ್ಚ। ಮಾಣವ। ಕಮ್ಮಟ್ಠಾನಂ ಮಹಟ್ಠಂ ಮಹಾಕಿಚ್ಚಂ ಮಹಾಧಿಕರಣಂ ಮಹಾಸಮಾರಮ್ಭಂ ಸಮ್ಪಜ್ಜಮಾನಂ ಮಹಪ್ಫಲಂ ಹೋತಿ॥ ಕಸಿಯೇವ ಖೋ। ಮಾಣವ। ಕಮ್ಮಟ್ಠಾನಂ ಮಹಟ್ಠಂ ಮಹಾಕಿಚ್ಚಂ ಮಹಾಧಿಕರಣಂ ಮಹಾಸಮಾರಮ್ಭಂ ಸಮ್ಪಜ್ಜಮಾನಂ ಮಹಪ್ಫಲಂ ಹೋತಿ। ಕತಮಞ್ಚ। ಮಾಣವ। ಕಮ್ಮಟ್ಠಾನಂ ಅಪ್ಪಟ್ಠಂ ಅಪ್ಪಕಿಚ್ಚಂ ಅಪ್ಪಾಧಿಕರಣಂ ಅಪ್ಪಸಮಾರಮ್ಭಂ ವಿಪಜ್ಜಮಾನಂ ಅಪ್ಪಫಲಂ ಹೋತಿ॥ ವಣಿಜ್ಜಾ ಖೋ। ಮಾಣವ। ಕಮ್ಮಟ್ಠಾನಂ ಅಪ್ಪಟ್ಠಂ ಅಪ್ಪಕಿಚ್ಚಂ ಅಪ್ಪಾಧಿಕರಣಂ ಅಪ್ಪಸಮಾರಮ್ಭಂ ವಿಪಜ್ಜಮಾನಂ ಅಪ್ಪಫಲಂ ಹೋತಿ। ಕತಮಞ್ಚ ಮಾಣವ। ಕಮ್ಮಟ್ಠಾನಂ ಅಪ್ಪಟ್ಠಂ ಅಪ್ಪಕಿಚ್ಚಂ ಅಪ್ಪಾಧಿಕರಣಂ ಅಪ್ಪಸಮಾರಮ್ಭಂ ಸಮ್ಪಜ್ಜಮಾನಂ ಮಹಪ್ಫಲಂ ಹೋತಿ॥ ವಣಿಜ್ಜಾಯೇವ ಖೋ। ಮಾಣವ। ಕಮ್ಮಟ್ಠಾನಂ ಅಪ್ಪಟ್ಠಂ ಅಪ್ಪಕಿಚ್ಚಂ ಅಪ್ಪಾಧಿಕರಣಂ ಅಪ್ಪಸಮಾರಮ್ಭಂ ಸಮ್ಪಜ್ಜಮಾನಂ ಮಹಪ್ಫಲಂ ಹೋತಿ।>
    text <೪೬೪>, <ಸೇಯ್ಯಥಾಪಿ। ಮಾಣವ। ಕಸಿ ಕಮ್ಮಟ್ಠಾನಂ ಮಹಟ್ಠಂ ಮಹಾಕಿಚ್ಚಂ ಮಹಾಧಿಕರಣಂ ಮಹಾಸಮಾರಮ್ಭಂ ವಿಪಜ್ಜಮಾನಂ ಅಪ್ಪಫಲಂ ಹೋತಿ। ಏವಮೇವ ಖೋ। ಮಾಣವ। ಘರಾವಾಸಕಮ್ಮಟ್ಠಾನಂ ಮಹಟ್ಠಂ ಮಹಾಕಿಚ್ಚಂ ಮಹಾಧಿಕರಣಂ ಮಹಾಸಮಾರಮ್ಭಂ ವಿಪಜ್ಜಮಾನಂ ಅಪ್ಪಫಲಂ ಹೋತಿ। ಸೇಯ್ಯಥಾಪಿ। ಮಾಣವ। ಕಸಿಯೇವ ಕಮ್ಮಟ್ಠಾನಂ ಮಹಟ್ಠಂ ಮಹಾಕಿಚ್ಚಂ ಮಹಾಧಿಕರಣಂ ಮಹಾಸಮಾರಮ್ಭಂ ಸಮ್ಪಜ್ಜಮಾನಂ ಮಹಪ್ಫಲಂ ಹೋತಿ। ಏವಮೇವ ಖೋ। ಮಾಣವ। ಘರಾವಾಸಕಮ್ಮಟ್ಠಾನಂ ಮಹಟ್ಠಂ ಮಹಾಕಿಚ್ಚಂ ಮಹಾಧಿಕರಣಂ ಮಹಾಸಮಾರಮ್ಭಂ ಸಮ್ಪಜ್ಜಮಾನಂ ಮಹಪ್ಫಲಂ ಹೋತಿ। ಸೇಯ್ಯಥಾಪಿ। ಮಾಣವ। ವಣಿಜ್ಜಾ ಕಮ್ಮಟ್ಠಾನಂ ಅಪ್ಪಟ್ಠಂ ಅಪ್ಪಕಿಚ್ಚಂ ಅಪ್ಪಾಧಿಕರಣಂ ಅಪ್ಪಸಮಾರಮ್ಭಂ ವಿಪಜ್ಜಮಾನಂ ಅಪ್ಪಫಲಂ ಹೋತಿ। ಏವಮೇವ ಖೋ। ಮಾಣವ। ಪಬ್ಬಜ್ಜಾ ಕಮ್ಮಟ್ಠಾನಂ ಅಪ್ಪಟ್ಠಂ ಅಪ್ಪಕಿಚ್ಚಂ ಅಪ್ಪಾಧಿಕರಣಂ ಅಪ್ಪಸಮಾರಮ್ಭಂ ವಿಪಜ್ಜಮಾನಂ ಅಪ್ಪಫಲಂ ಹೋತಿ। ಸೇಯ್ಯಥಾಪಿ। ಮಾಣವ। ವಣಿಜ್ಜಾಯೇವ ಕಮ್ಮಟ್ಠಾನಂ ಅಪ್ಪಟ್ಠಂ ಅಪ್ಪಕಿಚ್ಚಂ ಅಪ್ಪಾಧಿಕರಣಂ ಅಪ್ಪಸಮಾರಮ್ಭಂ ಸಮ್ಪಜ್ಜಮಾನಂ ಮಹಪ್ಫಲಂ ಹೋತಿ। ಏವಮೇವ ಖೋ। ಮಾಣವ। ಪಬ್ಬಜ್ಜಾ ಕಮ್ಮಟ್ಠಾನಂ ಅಪ್ಪಟ್ಠಂ ಅಪ್ಪಕಿಚ್ಚಂ ಅಪ್ಪಾಧಿಕರಣಂ ಅಪ್ಪಸಮಾರಮ್ಭಂ ಸಮ್ಪಜ್ಜಮಾನಂ ಮಹಪ್ಫಲಂ ಹೋತೀತಿ।>
    text <ಬ್ರಾಹ್ಮಣಾ। ಭೋ ಗೋತಮ। ಪಞ್ಚ ಧಮ್ಮೇ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ। ಕುಸಲಸ್ಸ ಆರಾಧನಾಯಾತಿ। ಯೇ ತೇ। ಮಾಣವ। ಬ್ರಾಹ್ಮಣಾ ಪಞ್ಚ ಧಮ್ಮೇ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ। ಕುಸಲಸ್ಸ ಆರಾಧನಾಯ ಸಚೇ ತೇ ಅಗರು ಸಾಧು ತೇ ಪಞ್ಚ ಧಮ್ಮೇ ಇಮಸ್ಮಿಂ ಪರಿಸತಿ ಭಾಸಸ್ಸೂತಿ। ನ ಖೋ ಮೇ। ಭೋ ಗೋತಮ। ಗರು ಯತ್ಥಸ್ಸು ಭವನ್ತೋ ವಾ ನಿಸಿನ್ನೋ ಭವನ್ತರೂಪೋ ವಾತಿ। ತೇನ ಹಿ। ಮಾಣವ। ಭಾಸಸ್ಸೂತಿ। ಸಚ್ಚಂ ಖೋ। ಭೋ ಗೋತಮ। ಬ್ರಾಹ್ಮಣಾ ಪಠಮಂ ಧಮ್ಮಂ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ। ಕುಸಲಸ್ಸ ಆರಾಧನಾಯ। ತಪಂ ಖೋ। ಭೋ ಗೋತಮ। ಬ್ರಾಹ್ಮಣಾ ದುತಿಯಂ ಧಮ್ಮಂ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ। ಕುಸಲಸ್ಸ ಆರಾಧನಾಯ। ಬ್ರಹ್ಮಚರಿಯಂ ಖೋ। ಭೋ ಗೋತಮ। ಬ್ರಾಹ್ಮಣಾ ತತಿಯಂ ಧಮ್ಮಂ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ। ಕುಸಲಸ್ಸ ಆರಾಧನಾಯ। ಅಜ್ಝೇನಂ ಖೋ। ಭೋ ಗೋತಮ। ಬ್ರಾಹ್ಮಣಾ ಚತುತ್ಥಂ ಧಮ್ಮಂ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ। ಕುಸಲಸ್ಸ ಆರಾಧನಾಯ। ಚಾಗಂ ಖೋ। ಭೋ ಗೋತಮ। ಬ್ರಾಹ್ಮಣಾ ಪಞ್ಚಮಂ ಧಮ್ಮಂ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ। ಕುಸಲಸ್ಸ ಆರಾಧನಾಯ। ಬ್ರಾಹ್ಮಣಾ। ಭೋ ಗೋತಮ। ಇಮೇ ಪಞ್ಚ ಧಮ್ಮೇ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ। ಕುಸಲಸ್ಸ ಆರಾಧನಾಯಾತಿ। ಇಧ ಭವಂ ಗೋತಮೋ ಕಿಮಾಹಾತಿ॥>
    text <೪೬೫>, <ಕಿಂ ಪನ। ಮಾಣವ। ಅತ್ಥಿ ಕೋಚಿ ಬ್ರಾಹ್ಮಣಾನಂ ಏಕಬ್ರಾಹ್ಮಣೋಪಿ ಯೋ ಏವಮಾಹ ಅಹಂ ಇಮೇಸಂ ಪಞ್ಚನ್ನಂ ಧಮ್ಮಾನಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ವಿಪಾಕಂ ಪವೇದೇಮೀತಿ॥ ನೋ ಹಿದಂ। ಭೋ ಗೋತಮ। ಕಿಂ ಪನ। ಮಾಣವ। ಅತ್ಥಿ ಕೋಚಿ ಬ್ರಾಹ್ಮಣಾನಂ ಏಕಾಚರಿಯೋಪಿ ಏಕಾಚರಿಯಪಾಚರಿಯೋಪಿ ಯಾವ ಸತ್ತಮಾ ಆಚರಿಯಮಹಯುಗಾಪಿ ಯೋ ಏವಮಾಹ ಅಹಂ ಇಮೇಸಂ ಪಞ್ಚನ್ನಂ ಧಮ್ಮಾನಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ವಿಪಾಕಂ ಪವೇದೇಮೀತಿ॥ ನೋ ಹಿದಂ। ಭೋ ಗೋತಮ। ಕಿಂ ಪನ। ಮಾಣವ। ಯೇಪಿ ತೇ ಬ್ರಾಹ್ಮಣಾನಂ ಪುಬ್ಬಕಾ ಇಸಯೋ ಮನ್ತಾನಂ ಕತ್ತಾರೋ ಮನ್ತಾನಂ ಪವತ್ತಾರೋ ಯೇಸಮಿದಂ ಏತರಹಿ ಬ್ರಾಹ್ಮಣಾ ಪೋರಾಣಂ ಮನ್ತಪದಂ ಗೀತಂ ಪವುತ್ತಂ ಸಮಿಹಿತಂ ತದನುಗಾಯನ್ತಿ ತದನುಭಾಸನ್ತಿ ಭಾಸಿತಮನುಭಾಸನ್ತಿ ವಾಚಿತಮನುವಾಚೇನ್ತಿ। ಸೇಯ್ಯಥಿದಂ ಅಟ್ಠಕೋ ವಾಮಕೋ ವಾಮದೇವೋ ವೇಸ್ಸಾಮಿತ್ತೋ ಯಮತಗ್ಗಿ ಅಙ್ಗೀರಸೋ ಭಾರದ್ವಾಜೋ ವಾಸೇಟ್ಠೋ ಕಸ್ಸಪೋ ಭಗು। ತೇಪಿ ಏವಮಾಹಂಸು ಮಯಂ ಇಮೇಸಂ ಪಞ್ಚನ್ನಂ ಧಮ್ಮಾನಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ವಿಪಾಕಂ ಪವೇದೇಮಾತಿ॥ ನೋ ಹಿದಂ। ಭೋ ಗೋತಮ।>
    text <ಇತಿ ಕಿರ। ಮಾಣವ। ನತ್ಥಿ ಕೋಚಿ ಬ್ರಾಹ್ಮಣಾನಂ ಏಕಬ್ರಾಹ್ಮಣೋಪಿ ಯೋ ಏವಮಾಹ ಅಹಂ ಇಮೇಸಂ ಪಞ್ಚನ್ನಂ ಧಮ್ಮಾನಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ವಿಪಾಕಂ ಪವೇದೇಮೀತಿ। ನತ್ಥಿ ಕೋಚಿ ಬ್ರಾಹ್ಮಣಾನಂ ಏಕಾಚರಿಯೋಪಿ ಏಕಾಚರಿಯಪಾಚರಿಯೋಪಿ ಯಾವ ಸತ್ತಮಾ ಆಚರಿಯಮಹಯುಗಾಪಿ ಯೋ ಏವಮಾಹ ಅಹಂ ಇಮೇಸಂ ಪಞ್ಚನ್ನಂ ಧಮ್ಮಾನಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ವಿಪಾಕಂ ಪವೇದೇಮೀತಿ। ಯೇಪಿ ತೇ ಬ್ರಾಹ್ಮಣಾನಂ ಪುಬ್ಬಕಾ ಇಸಯೋ ಮನ್ತಾನಂ ಕತ್ತಾರೋ ಮನ್ತಾನಂ ಪವತ್ತಾರೋ। ಯೇಸಮಿದಂ ಏತರಹಿ ಬ್ರಾಹ್ಮಣಾ ಪೋರಾಣಂ ಮನ್ತಪದಂ ಗೀತಂ ಪವುತ್ತಂ ಸಮಿಹಿತಂ। ತದನುಗಾಯನ್ತಿ ತದನುಭಾಸನ್ತಿ ಭಾಸಿತಮನುಭಾಸನ್ತಿ ವಾಚಿತಮನುವಾಚೇನ್ತಿ। ಸೇಯ್ಯಥಿದಂ ಅಟ್ಠಕೋ ವಾಮಕೋ ವಾಮದೇವೋ ವೇಸ್ಸಾಮಿತ್ತೋ ಯಮತಗ್ಗಿ ಅಙ್ಗೀರಸೋ ಭಾರದ್ವಾಜೋ ವಾಸೇಟ್ಠೋ ಕಸ್ಸಪೋ ಭಗು। ತೇಪಿ ನ ಏವಮಾಹಂಸು ಮಯಂ ಇಮೇಸಂ ಪಞ್ಚನ್ನಂ ಧಮ್ಮಾನಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ವಿಪಾಕಂ ಪವೇದೇಮಾತಿ।>
    text <ಸೇಯ್ಯಥಾಪಿ। ಮಾಣವ। ಅನ್ಧವೇಣಿ ಪರಮ್ಪರಾಸಂಸತ್ತಾ ಪುರಿಮೋಪಿ ನ ಪಸ್ಸತಿ ಮಜ್ಝಿಮೋಪಿ ನ ಪಸ್ಸತಿ ಪಚ್ಛಿಮೋಪಿ ನ ಪಸ್ಸತಿ। ಏವಮೇವ ಖೋ। ಮಾಣವ। ಅನ್ಧವೇಣೂಪಮಂ ಮಞ್ಞೇ ಬ್ರಾಹ್ಮಣಾನಂ ಭಾಸಿತಂ ಸಮ್ಪಜ್ಜತಿ ಪುರಿಮೋಪಿ ನ ಪಸ್ಸತಿ ಮಜ್ಝಿಮೋಪಿ ನ ಪಸ್ಸತಿ ಪಚ್ಛಿಮೋಪಿ ನ ಪಸ್ಸತೀತಿ।>
    text <೪೬೬>, <ಏವಂ ವುತ್ತೇ। ಸುಭೋ ಮಾಣವೋ ತೋದೇಯ್ಯಪುತ್ತೋ ಭಗವತಾ ಅನ್ಧವೇಣೂಪಮೇನ ವುಚ್ಚಮಾನೋ ಕುಪಿತೋ ಅನತ್ತಮನೋ ಭಗವನ್ತಂಯೇವ ಖುಂಸೇನ್ತೋ ಭಗವನ್ತಂಯೇವ ವಮ್ಭೇನ್ತೋ ಭಗವನ್ತಂಯೇವ ವದಮಾನೋ ಸಮಣೋ ಗೋತಮೋ ಪಾಪಿತೋ ಭವಿಸ್ಸತೀತಿ ಭಗವನ್ತಂ ಏತದವೋಚ ಬ್ರಾಹ್ಮಣೋ। ಭೋ ಗೋತಮ। ಪೋಕ್ಖರಸಾತಿ ಓಪಮಞ್ಞೋ ಸುಭಗವನಿಕೋ ಏವಮಾಹ ಏವಮೇವ ಪನಿಧೇಕಚ್ಚೇ ಸಮಣಬ್ರಾಹ್ಮಣಾ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸಂ ಪಟಿಜಾನನ್ತಿ। ತೇಸಮಿದಂ ಭಾಸಿತಂ ಹಸ್ಸಕಂಯೇವ ಸಮ್ಪಜ್ಜತಿ। ನಾಮಕಂಯೇವ ಸಮ್ಪಜ್ಜತಿ। ರಿತ್ತಕಂಯೇವ ಸಮ್ಪಜ್ಜತಿ। ತುಚ್ಛಕಂಯೇವ ಸಮ್ಪಜ್ಜತಿ। ಕಥಞ್ಹಿ ನಾಮ ಮನುಸ್ಸಭೂತೋ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸಂ ಞಸ್ಸತಿ ವಾ ದಕ್ಖತಿ ವಾ ಸಚ್ಛಿ ವಾ ಕರಿಸ್ಸತೀತಿ ನೇತಂ ಠಾನಂ ವಿಜ್ಜತೀತಿ॥>
    text <ಕಿಂ ಪನ। ಮಾಣವ। ಬ್ರಾಹ್ಮಣೋ ಪೋಕ್ಖರಸಾತಿ ಓಪಮಞ್ಞೋ ಸುಭಗವನಿಕೋ ಸಬ್ಬೇಸಂಯೇವ ಸಮಣಬ್ರಾಹ್ಮಣಾನಂ ಚೇತಸಾ ಚೇತೋ ಪರಿಚ್ಚ ಪಜಾನಾತೀತಿ॥ ಸಕಾಯಪಿ ಹಿ। ಭೋ ಗೋತಮ। ಪುಣ್ಣಿಕಾಯ ದಾಸಿಯಾ ಬ್ರಾಹ್ಮಣೋ ಪೋಕ್ಖರಸಾತಿ ಓಪಮಞ್ಞೋ ಸುಭಗವನಿಕೋ ಚೇತಸಾ ಚೇತೋ ಪರಿಚ್ಚ ನ ಪಜಾನಾತಿ। ಕುತೋ ಪನ ಸಬ್ಬೇಸಂಯೇವ ಸಮಣಬ್ರಾಹ್ಮಣಾನಂ ಚೇತಸಾ ಚೇತೋ ಪರಿಚ್ಚ ಪಜಾನಿಸ್ಸತೀತಿ॥>
    text <ಸೇಯ್ಯಥಾಪಿ। ಮಾಣವ। ಜಚ್ಚನ್ಧೋ ಪುರಿಸೋ ನ ಪಸ್ಸೇಯ್ಯ ಕಣ್ಹಸುಕ್ಕಾನಿ ರೂಪಾನಿ। ನ ಪಸ್ಸೇಯ್ಯ ನೀಲಕಾನಿ ರೂಪಾನಿ। ನ ಪಸ್ಸೇಯ್ಯ ಪೀತಕಾನಿ ರೂಪಾನಿ। ನ ಪಸ್ಸೇಯ್ಯ ಲೋಹಿತಕಾನಿ ರೂಪಾನಿ। ನ ಪಸ್ಸೇಯ್ಯ ಮಞ್ಜಿಟ್ಠಕಾನಿ ರೂಪಾನಿ। ನ ಪಸ್ಸೇಯ್ಯ ಸಮವಿಸಮಂ। ನ ಪಸ್ಸೇಯ್ಯ ತಾರಕರೂಪಾನಿ। ನ ಪಸ್ಸೇಯ್ಯ ಚನ್ದಿಮಸೂರಿಯೇ। ಸೋ ಏವಂ ವದೇಯ್ಯ ನತ್ಥಿ ಕಣ್ಹಸುಕ್ಕಾನಿ ರೂಪಾನಿ। ನತ್ಥಿ ಕಣ್ಹಸುಕ್ಕಾನಂ ರೂಪಾನಂ ದಸ್ಸಾವೀ। ನತ್ಥಿ ನೀಲಕಾನಿ ರೂಪಾನಿ। ನತ್ಥಿ ನೀಲಕಾನಂ ರೂಪಾನಂ ದಸ್ಸಾವೀ। ನತ್ಥಿ ಪೀತಕಾನಿ ರೂಪಾನಿ। ನತ್ಥಿ ಪೀತಕಾನಂ ರೂಪಾನಂ ದಸ್ಸಾವೀ। ನತ್ಥಿ ಲೋಹಿತಕಾನಿ ರೂಪಾನಿ। ನತ್ಥಿ ಲೋಹಿತಕಾನಂ ರೂಪಾನಂ ದಸ್ಸಾವೀ। ನತ್ಥಿ ಮಞ್ಜಿಟ್ಠಕಾನಿ ರೂಪಾನಿ। ನತ್ಥಿ ಮಞ್ಜಿಟ್ಠಕಾನಂ ರೂಪಾನಂ ದಸ್ಸಾವೀ। ನತ್ಥಿ ಸಮವಿಸಮಂ। ನತ್ಥಿ ಸಮವಿಸಮಸ್ಸ ದಸ್ಸಾವೀ। ನತ್ಥಿ ತಾರಕರೂಪಾನಿ। ನತ್ಥಿ ತಾರಕರೂಪಾನಂ ದಸ್ಸಾವೀ। ನತ್ಥಿ ಚನ್ದಿಮಸೂರಿಯಾ। ನತ್ಥಿ ಚನ್ದಿಮಸೂರಿಯಾನಂ ದಸ್ಸಾವೀ। ಅಹಮೇತಂ ನ ಜಾನಾಮಿ। ಅಹಮೇತಂ ನ ಪಸ್ಸಾಮಿ। ತಸ್ಮಾ ತಂ ನತ್ಥೀತಿ। ಸಮ್ಮಾ ನು ಖೋ ಸೋ। ಮಾಣವ। ವದಮಾನೋ ವದೇಯ್ಯಾತಿ॥>
    text <ನೋ ಹಿದಂ। ಭೋ ಗೋತಮ। ಅತ್ಥಿ ಕಣ್ಹಸುಕ್ಕಾನಿ ರೂಪಾನಿ। ಅತ್ಥಿ ಕಣ್ಹಸುಕ್ಕಾನಂ ರೂಪಾನಂ ದಸ್ಸಾವೀ। ಅತ್ಥಿ ನೀಲಕಾನಿ ರೂಪಾನಿ। ಅತ್ಥಿ ನೀಲಕಾನಂ ರೂಪಾನಂ ದಸ್ಸಾವೀ। ಅತ್ಥಿ ಪೀತಕಾನಿ ರೂಪಾನಿ। ಅತ್ಥಿ ಪೀತಕಾನಂ ರೂಪಾನಂ ದಸ್ಸಾವೀ। ಅತ್ಥಿ ಲೋಹಿತಕಾನಿ ರೂಪಾನಿ। ಅತ್ಥಿ ಲೋಹಿತಕಾನಂ ರೂಪಾನಂ ದಸ್ಸಾವೀ। ಅತ್ಥಿ ಮಞ್ಜಿಟ್ಠಕಾನಿ ರೂಪಾನಿ। ಅತ್ಥಿ ಮಞ್ಜಿಟ್ಠಕಾನಂ ರೂಪಾನಂ ದಸ್ಸಾವೀ। ಅತ್ಥಿ ಸಮವಿಸಮಂ। ಅತ್ಥಿ ಸಮವಿಸಮಸ್ಸ ದಸ್ಸಾವೀ। ಅತ್ಥಿ ತಾರಕರೂಪಾನಿ। ಅತ್ಥಿ ತಾರಕರೂಪಾನಂ ದಸ್ಸಾವೀ। ಅತ್ಥಿ ಚನ್ದಿಮಸೂರಿಯಾ। ಅತ್ಥಿ ಚನ್ದಿಮಸೂರಿಯಾನಂ ದಸ್ಸಾವೀ। ಅಹಮೇತಂ ನ ಜಾನಾಮಿ। ಅಹಮೇತಂ ನ ಪಸ್ಸಾಮಿ। ತಸ್ಮಾ ತಂ ನತ್ಥೀತಿ। ನ ಹಿ ಸೋ। ಭೋ ಗೋತಮ। ಸಮ್ಮಾ ವದಮಾನೋ ವದೇಯ್ಯಾತಿ।>
    text <ಏವಮೇವ ಖೋ। ಮಾಣವ। ಬ್ರಾಹ್ಮಣೋ ಪೋಕ್ಖರಸಾತಿ ಓಪಮಞ್ಞೋ ಸುಭಗವನಿಕೋ ಅನ್ಧೋ ಅಚಕ್ಖುಕೋ। ಸೋ ವತ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸಂ ಞಸ್ಸತಿ ವಾ ದಕ್ಖತಿ ವಾ ಸಚ್ಛಿ ವಾ ಕರಿಸ್ಸತೀತಿ ನೇತಂ ಠಾನಂ ವಿಜ್ಜತಿ।>
    text <೪೬೭>, <ತಂ ಕಿಂ ಮಞ್ಞಸಿ। ಮಾಣವ। ಯೇ ತೇ ಕೋಸಲಕಾ ಬ್ರಾಹ್ಮಣಮಹಾಸಾಲಾ। ಸೇಯ್ಯಥಿದಂ ಚಙ್ಕೀ ಬ್ರಾಹ್ಮಣೋ ತಾರುಕ್ಖೋ ಬ್ರಾಹ್ಮಣೋ ಪೋಕ್ಖರಸಾತಿ ಬ್ರಾಹ್ಮಣೋ ಜಾಣುಸ್ಸೋಣಿ ಬ್ರಾಹ್ಮಣೋ ಪಿತಾ ಚ ತೇ ತೋದೇಯ್ಯೋ। ಕತಮಾ ನೇಸಂ ಸೇಯ್ಯೋ। ಯಂ ವಾ ತೇ ಸಮ್ಮುಚ್ಚಾ ವಾಚಂ ಭಾಸೇಯ್ಯುಂ ಯಂ ವಾ ಅಸಮ್ಮುಚ್ಚಾತಿ॥ ಸಮ್ಮುಚ್ಚಾ। ಭೋ ಗೋತಮ।>
    text <ಕತಮಾ ನೇಸಂ ಸೇಯ್ಯೋ। ಯಂ ವಾ ತೇ ಮನ್ತಾ ವಾಚಂ ಭಾಸೇಯ್ಯುಂ ಯಂ ವಾ ಅಮನ್ತಾತಿ॥ ಮನ್ತಾ। ಭೋ ಗೋತಮ।>
    text <ಕತಮಾ ನೇಸಂ ಸೇಯ್ಯೋ। ಯಂ ವಾ ತೇ ಪಟಿಸಙ್ಖಾಯ ವಾಚಂ ಭಾಸೇಯ್ಯುಂ ಯಂ ವಾ ಅಪ್ಪಟಿಸಙ್ಖಾಯಾತಿ॥ ಪಟಿಸಙ್ಖಾಯ। ಭೋ ಗೋತಮ।>
    text <ಕತಮಾ ನೇಸಂ ಸೇಯ್ಯೋ। ಯಂ ವಾ ತೇ ಅತ್ಥಸಂಹಿತಂ ವಾಚಂ ಭಾಸೇಯ್ಯುಂ ಯಂ ವಾ ಅನತ್ಥಸಂಹಿತನ್ತಿ॥ ಅತ್ಥಸಂಹಿತಂ। ಭೋ ಗೋತಮ।>
    text <ತಂ ಕಿಂ ಮಞ್ಞಸಿ। ಮಾಣವ। ಯದಿ ಏವಂ ಸನ್ತೇ। ಬ್ರಾಹ್ಮಣೇನ ಪೋಕ್ಖರಸಾತಿನಾ ಓಪಮಞ್ಞೇನ ಸುಭಗವನಿಕೇನ ಸಮ್ಮುಚ್ಚಾ ವಾಚಾ ಭಾಸಿತಾ ಅಸಮ್ಮುಚ್ಚಾತಿ॥ ಅಸಮ್ಮುಚ್ಚಾ। ಭೋ ಗೋತಮ।>
    text <ಮನ್ತಾ ವಾಚಾ ಭಾಸಿತಾ ಅಮನ್ತಾ ವಾತಿ॥ ಅಮನ್ತಾ। ಭೋ ಗೋತಮ।>
    text <ಪಟಿಸಙ್ಖಾಯ ವಾಚಾ ಭಾಸಿತಾ ಅಪ್ಪಟಿಸಙ್ಖಾಯಾತಿ॥ ಅಪ್ಪಟಿಸಙ್ಖಾಯ। ಭೋ ಗೋತಮ।>
    text <ಅತ್ಥಸಂಹಿತಾ ವಾಚಾ ಭಾಸಿತಾ ಅನತ್ಥಸಂಹಿತಾತಿ॥ ಅನತ್ಥಸಂಹಿತಾ। ಭೋ ಗೋತಮ।>
    text <ಪಞ್ಚ ಖೋ ಇಮೇ। ಮಾಣವ। ನೀವರಣಾ। ಕತಮೇ ಪಞ್ಚ॥ ಕಾಮಚ್ಛನ್ದನೀವರಣಂ। ಬ್ಯಾಪಾದನೀವರಣಂ। ಥೀನಮಿದ್ಧನೀವರಣಂ ಉದ್ಧಚ್ಚಕುಕ್ಕುಚ್ಚನೀವರಣಂ। ವಿಚಿಕಿಚ್ಛಾನೀವರಣಂ ಇಮೇ ಖೋ। ಮಾಣವ। ಪಞ್ಚ ನೀವರಣಾ। ಇಮೇಹಿ ಖೋ ಮಾಣವ। ಪಞ್ಚಹಿ ನೀವರಣೇಹಿ ಬ್ರಾಹ್ಮಣೋ ಪೋಕ್ಖರಸಾತಿ ಓಪಮಞ್ಞೋ ಸುಭಗವನಿಕೋ ಆವುತೋ ನಿವುತೋ ಓಫುಟೋ ಪರಿಯೋನದ್ಧೋ। ಸೋ ವತ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸಂ ಞಸ್ಸತಿ ವಾ ದಕ್ಖತಿ ವಾ ಸಚ್ಛಿ ವಾ ಕರಿಸ್ಸತೀತಿ ನೇತಂ ಠಾನಂ ವಿಜ್ಜತಿ।>
    text <೪೬೮>, <ಪಞ್ಚ ಖೋ ಇಮೇ। ಮಾಣವ। ಕಾಮಗುಣಾ। ಕತಮೇ ಪಞ್ಚ॥ ಚಕ್ಖುವಿಞ್ಞೇಯ್ಯಾ ರೂಪಾ ಇಟ್ಠಾ ಕನ್ತಾ ಮನಾಪಾ ಪಿಯರೂಪಾ ಕಾಮೂಪಸಂಹಿತಾ ರಜನೀಯಾ। ಸೋತವಿಞ್ಞೇಯ್ಯಾ ಸದ್ದಾ…ಪೇ॰… ಘಾನವಿಞ್ಞೇಯ್ಯಾ ಗನ್ಧಾ… ಜಿವ್ಹಾ ವಿಞ್ಞೇಯ್ಯಾ ರಸಾ… ಕಾಯವಿಞ್ಞೇಯ್ಯಾ ಫೋಟ್ಠಬ್ಬಾ ಇಟ್ಠಾ ಕನ್ತಾ ಮನಾಪಾ ಪಿಯರೂಪಾ ಕಾಮೂಪಸಂಹಿತಾ ರಜನೀಯಾ ಇಮೇ ಖೋ। ಮಾಣವ। ಪಞ್ಚ ಕಾಮಗುಣಾ। ಇಮೇಹಿ ಖೋ। ಮಾಣವ। ಪಞ್ಚಹಿ ಕಾಮಗುಣೇಹಿ ಬ್ರಾಹ್ಮಣೋ ಪೋಕ್ಖರಸಾತಿ ಓಪಮಞ್ಞೋ ಸುಭಗವನಿಕೋ ಗಥಿತೋ ಮುಚ್ಛಿತೋ ಅಜ್ಝೋಪನ್ನೋ ಅನಾದೀನವದಸ್ಸಾವೀ ಅನಿಸ್ಸರಣಪಞ್ಞೋ ಪರಿಭುಞ್ಜತಿ। ಸೋ ವತ ಉತ್ತರಿಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸಂ ಞಸ್ಸತಿ ವಾ ದಕ್ಖತಿ ವಾ ಸಚ್ಛಿ ವಾ ಕರಿಸ್ಸತೀತಿ ನೇತಂ ಠಾನಂ ವಿಜ್ಜತಿ।>
    text <ತಂ ಕಿಂ ಮಞ್ಞಸಿ। ಮಾಣವ। ಯಂ ವಾ ತಿಣಕಟ್ಠುಪಾದಾನಂ ಪಟಿಚ್ಚ ಅಗ್ಗಿಂ ಜಾಲೇಯ್ಯ ಯಂ ವಾ ನಿಸ್ಸಟ್ಠತಿಣಕಟ್ಠುಪಾದಾನಂ ಅಗ್ಗಿಂ ಜಾಲೇಯ್ಯ। ಕತಮೋ ನು ಖ್ವಾಸ್ಸ ಅಗ್ಗಿ ಅಚ್ಚಿಮಾ ಚೇವ ವಣ್ಣವಾ ಚ ಪಭಸ್ಸರೋ ಚಾತಿ॥ ಸಚೇ ತಂ। ಭೋ ಗೋತಮ। ಠಾನಂ ನಿಸ್ಸಟ್ಠತಿಣಕಟ್ಠುಪಾದಾನಂ ಅಗ್ಗಿಂ ಜಾಲೇತುಂ। ಸ್ವಾಸ್ಸ ಅಗ್ಗಿ ಅಚ್ಚಿಮಾ ಚೇವ ವಣ್ಣವಾ ಚ ಪಭಸ್ಸರೋ ಚಾತಿ। ಅಟ್ಠಾನಂ ಖೋ ಏತಂ। ಮಾಣವ। ಅನವಕಾಸೋ ಯಂ ನಿಸ್ಸಟ್ಠತಿಣಕಟ್ಠುಪಾದಾನಂ ಅಗ್ಗಿಂ ಜಾಲೇಯ್ಯ ಅಞ್ಞತ್ರ ಇದ್ಧಿಮತಾ। ಸೇಯ್ಯಥಾಪಿ। ಮಾಣವ। ತಿಣಕಟ್ಠುಪಾದಾನಂ ಪಟಿಚ್ಚ ಅಗ್ಗಿ ಜಲತಿ ತಥೂಪಮಾಹಂ। ಮಾಣವ। ಇಮಂ ಪೀತಿಂ ವದಾಮಿ ಯಾಯಂ ಪೀತಿ ಪಞ್ಚ ಕಾಮಗುಣೇ ಪಟಿಚ್ಚ। ಸೇಯ್ಯಥಾಪಿ। ಮಾಣವ। ನಿಸ್ಸಟ್ಠತಿಣಕಟ್ಠುಪಾದಾನೋ ಅಗ್ಗಿ ಜಲತಿ ತಥೂಪಮಾಹಂ। ಮಾಣವ। ಇಮಂ ಪೀತಿಂ ವದಾಮಿ ಯಾಯಂ ಪೀತಿ ಅಞ್ಞತ್ರೇವ ಕಾಮೇಹಿ ಅಞ್ಞತ್ರ ಅಕುಸಲೇಹಿ ಧಮ್ಮೇಹಿ।>
    text <ಕತಮಾ ಚ। ಮಾಣವ। ಪೀತಿ ಅಞ್ಞತ್ರೇವ ಕಾಮೇಹಿ ಅಞ್ಞತ್ರ ಅಕುಸಲೇಹಿ ಧಮ್ಮೇಹಿ॥ ಇಧ। ಮಾಣವ। ಭಿಕ್ಖು ವಿವಿಚ್ಚೇವ ಕಾಮೇಹಿ…ಪೇ॰… ಪಠಮಂ ಝಾನಂ ಉಪಸಮ್ಪಜ್ಜ ವಿಹರತಿ। ಅಯಮ್ಪಿ ಖೋ। ಮಾಣವ। ಪೀತಿ ಅಞ್ಞತ್ರೇವ ಕಾಮೇಹಿ ಅಞ್ಞತ್ರ ಅಕುಸಲೇಹಿ ಧಮ್ಮೇಹಿ। ಪುನ ಚಪರಂ। ಮಾಣವ। ಭಿಕ್ಖು ವಿತಕ್ಕವಿಚಾರಾನಂ ವೂಪಸಮಾ…ಪೇ॰… ದುತಿಯಂ ಝಾನಂ ಉಪಸಮ್ಪಜ್ಜ ವಿಹರತಿ। ಅಯಮ್ಪಿ ಖೋ। ಮಾಣವ। ಪೀತಿ ಅಞ್ಞತ್ರೇವ ಕಾಮೇಹಿ ಅಞ್ಞತ್ರ ಅಕುಸಲೇಹಿ ಧಮ್ಮೇಹಿ।>
    text <೪೬೯>, <ಯೇ ತೇ। ಮಾಣವ। ಬ್ರಾಹ್ಮಣಾ ಪಞ್ಚ ಧಮ್ಮೇ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ ಕುಸಲಸ್ಸ ಆರಾಧನಾಯ। ಕತಮೇತ್ಥ ಬ್ರಾಹ್ಮಣಾ ಧಮ್ಮಂ ಮಹಪ್ಫಲತರಂ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ ಕುಸಲಸ್ಸ ಆರಾಧನಾಯಾತಿ॥ ಯೇಮೇ। ಭೋ ಗೋತಮ। ಬ್ರಾಹ್ಮಣಾ ಪಞ್ಚ ಧಮ್ಮೇ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ ಕುಸಲಸ್ಸ ಆರಾಧನಾಯ। ಚಾಗಮೇತ್ಥ ಬ್ರಾಹ್ಮಣಾ ಧಮ್ಮಂ ಮಹಪ್ಫಲತರಂ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ ಕುಸಲಸ್ಸ ಆರಾಧನಾಯಾತಿ।>
    text <ತಂ ಕಿ ಮಞ್ಞಸಿ। ಮಾಣವ। ಇಧ ಅಞ್ಞತರಸ್ಸ ಬ್ರಾಹ್ಮಣಸ್ಸ ಮಹಾಯಞ್ಞೋ ಪಚ್ಚುಪಟ್ಠಿತೋ ಅಸ್ಸ। ಅಥ ದ್ವೇ ಬ್ರಾಹ್ಮಣಾ ಆಗಚ್ಛೇಯ್ಯುಂ ಇತ್ಥನ್ನಾಮಸ್ಸ ಬ್ರಾಹ್ಮಣಸ್ಸ ಮಹಾಯಞ್ಞಂ ಅನುಭವಿಸ್ಸಾಮಾತಿ। ತತ್ರೇಕಸ್ಸ ಬ್ರಾಹ್ಮಣಸ್ಸ ಏವಮಸ್ಸ ಅಹೋ ವತ॥ ಅಹಮೇವ ಲಭೇಯ್ಯಂ ಭತ್ತಗ್ಗೇ ಅಗ್ಗಾಸನಂ ಅಗ್ಗೋದಕಂ ಅಗ್ಗಪಿಣ್ಡಂ। ನ ಅಞ್ಞೋ ಬ್ರಾಹ್ಮಣೋ ಲಭೇಯ್ಯ ಭತ್ತಗ್ಗೇ ಅಗ್ಗಾಸನಂ ಅಗ್ಗೋದಕಂ ಅಗ್ಗಪಿಣ್ಡನ್ತಿ। ಠಾನಂ ಖೋ ಪನೇತಂ। ಮಾಣವ। ವಿಜ್ಜತಿ ಯಂ ಅಞ್ಞೋ ಬ್ರಾಹ್ಮಣೋ ಲಭೇಯ್ಯ ಭತ್ತಗ್ಗೇ ಅಗ್ಗಾಸನಂ ಅಗ್ಗೋದಕಂ ಅಗ್ಗಪಿಣ್ಡಂ। ನ ಸೋ ಬ್ರಾಹ್ಮಣೋ ಲಭೇಯ್ಯ ಭತ್ತಗ್ಗೇ ಅಗ್ಗಾಸನಂ ಅಗ್ಗೋದಕಂ ಅಗ್ಗಪಿಣ್ಡಂ। ಅಞ್ಞೋ ಬ್ರಾಹ್ಮಣೋ ಲಭತಿ ಭತ್ತಗ್ಗೇ ಅಗ್ಗಾಸನಂ ಅಗ್ಗೋದಕಂ ಅಗ್ಗಪಿಣ್ಡಂ। ನಾಹಂ ಲಭಾಮಿ ಭತ್ತಗ್ಗೇ ಅಗ್ಗಾಸನಂ ಅಗ್ಗೋದಕಂ ಅಗ್ಗಪಿಣ್ಡನ್ತಿ ಇತಿ ಸೋ ಕುಪಿತೋ ಹೋತಿ ಅನತ್ತಮನೋ। ಇಮಸ್ಸ ಪನ। ಮಾಣವ। ಬ್ರಾಹ್ಮಣಾ ಕಿಂ ವಿಪಾಕಂ ಪಞ್ಞಪೇನ್ತೀತಿ॥ ನ ಖ್ವೇತ್ಥ। ಭೋ ಗೋತಮ। ಬ್ರಾಹ್ಮಣಾ ಏವಂ ದಾನಂ ದೇನ್ತಿ ಇಮಿನಾ ಪರೋ ಕುಪಿತೋ ಹೋತು ಅನತ್ತಮನೋತಿ। ಅಥ ಖ್ವೇತ್ಥ ಬ್ರಾಹ್ಮಣಾ ಅನುಕಮ್ಪಾಜಾತಿಕಂಯೇವ ದಾನಂ ದೇನ್ತೀತಿ। ಏವಂ ಸನ್ತೇ। ಖೋ। ಮಾಣವ। ಬ್ರಾಹ್ಮಣಾನಂ ಇದಂ ಛಟ್ಠಂ ಪುಞ್ಞಕಿರಿಯವತ್ಥು ಹೋತಿ ಯದಿದಂ ಅನುಕಮ್ಪಾಜಾತಿಕನ್ತಿ। ಏವಂ ಸನ್ತೇ। ಭೋ ಗೋತಮ। ಬ್ರಾಹ್ಮಣಾನಂ ಇದಂ ಛಟ್ಠಂ ಪುಞ್ಞಕಿರಿಯವತ್ಥು ಹೋತಿ ಯದಿದಂ ಅನುಕಮ್ಪಾಜಾತಿಕನ್ತಿ।>
    text <ಯೇ ತೇ। ಮಾಣವ। ಬ್ರಾಹ್ಮಣಾ ಪಞ್ಚ ಧಮ್ಮೇ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ ಕುಸಲಸ್ಸ ಆರಾಧನಾಯ। ಇಮೇ ತ್ವಂ ಪಞ್ಚ ಧಮ್ಮೇ ಕತ್ಥ ಬಹುಲಂ ಸಮನುಪಸ್ಸಸಿ ಗಹಟ್ಠೇಸು ವಾ ಪಬ್ಬಜಿತೇಸು ವಾತಿ॥ ಯೇಮೇ। ಭೋ ಗೋತಮ। ಬ್ರಾಹ್ಮಣಾ ಪಞ್ಚ ಧಮ್ಮೇ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ ಕುಸಲಸ್ಸ ಆರಾಧನಾಯ। ಇಮಾಹಂ ಪಞ್ಚ ಧಮ್ಮೇ ಪಬ್ಬಜಿತೇಸು ಬಹುಲಂ ಸಮನುಪಸ್ಸಾಮಿ ಅಪ್ಪಂ ಗಹಟ್ಠೇಸು। ಗಹಟ್ಠೋ ಹಿ। ಭೋ ಗೋತಮ। ಮಹಟ್ಠೋ ಮಹಾಕಿಚ್ಚೋ ಮಹಾಧಿಕರಣೋ ಮಹಾಸಮಾರಮ್ಭೋ। ನ ಸತತಂ ಸಮಿತಂ ಸಚ್ಚವಾದೀ ಹೋತಿ। ಪಬ್ಬಜಿತೋ ಖೋ ಪನ। ಭೋ ಗೋತಮ। ಅಪ್ಪಟ್ಠೋ ಅಪ್ಪಕಿಚ್ಚೋ ಅಪ್ಪಾಧಿಕರಣೋ ಅಪ್ಪಸಮಾರಮ್ಭೋ। ಸತತಂ ಸಮಿತಂ ಸಚ್ಚವಾದೀ ಹೋತಿ। ಗಹಟ್ಠೋ ಹಿ। ಭೋ ಗೋತಮ। ಮಹಟ್ಠೋ ಮಹಾಕಿಚ್ಚೋ ಮಹಾಧಿಕರಣೋ ಮಹಾಸಮಾರಮ್ಭೋ ನ ಸತತಂ ಸಮಿತಂ ತಪಸ್ಸೀ ಹೋತಿ… ಬ್ರಹ್ಮಚಾರೀ ಹೋತಿ… ಸಜ್ಝಾಯಬಹುಲೋ ಹೋತಿ… ಚಾಗಬಹುಲೋ ಹೋತಿ। ಪಬ್ಬಜಿತೋ ಖೋ ಪನ। ಭೋ ಗೋತಮ। ಅಪ್ಪಟ್ಠೋ ಅಪ್ಪಕಿಚ್ಚೋ ಅಪ್ಪಾಧಿಕರಣೋ ಅಪ್ಪಸಮಾರಮ್ಭೋ ಸತತಂ ಸಮಿತಂ ತಪಸ್ಸೀ ಹೋತಿ… ಬ್ರಹ್ಮಚಾರೀ ಹೋತಿ… ಸಜ್ಝಾಯಬಹುಲೋ ಹೋತಿ… ಚಾಗಬಹುಲೋ ಹೋತಿ। ಯೇಮೇ। ಭೋ ಗೋತಮ। ಬ್ರಾಹ್ಮಣಾ ಪಞ್ಚ ಧಮ್ಮೇ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ ಕುಸಲಸ್ಸ ಆರಾಧನಾಯ। ಇಮಾಹಂ ಪಞ್ಚ ಧಮ್ಮೇ ಪಬ್ಬಜಿತೇಸು ಬಹುಲಂ ಸಮನುಪಸ್ಸಾಮಿ ಅಪ್ಪಂ ಗಹಟ್ಠೇಸೂತಿ।>
    text <ಯೇ ತೇ। ಮಾಣವ। ಬ್ರಾಹ್ಮಣಾ ಪಞ್ಚ ಧಮ್ಮೇ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ ಕುಸಲಸ್ಸ ಆರಾಧನಾಯ ಚಿತ್ತಸ್ಸಾಹಂ ಏತೇ ಪರಿಕ್ಖಾರೇ ವದಾಮಿ ಯದಿದಂ ಚಿತ್ತಂ ಅವೇರಂ ಅಬ್ಯಾಬಜ್ಝಂ ತಸ್ಸ ಭಾವನಾಯ। ಇಧ। ಮಾಣವ। ಭಿಕ್ಖು ಸಚ್ಚವಾದೀ ಹೋತಿ। ಸೋ ಸಚ್ಚವಾದೀಮ್ಹೀತಿ ಲಭತಿ ಅತ್ಥವೇದಂ। ಲಭತಿ ಧಮ್ಮವೇದಂ। ಲಭತಿ ಧಮ್ಮೂಪಸಂಹಿತಂ ಪಾಮೋಜ್ಜಂ। ಯಂ ತಂ ಕುಸಲೂಪಸಂಹಿತಂ ಪಾಮೋಜ್ಜಂ। ಚಿತ್ತಸ್ಸಾಹಂ ಏತಂ ಪರಿಕ್ಖಾರಂ ವದಾಮಿ ಯದಿದಂ ಚಿತ್ತಂ ಅವೇರಂ ಅಬ್ಯಾಬಜ್ಝಂ ತಸ್ಸ ಭಾವನಾಯ। ಇಧ। ಮಾಣವ। ಭಿಕ್ಖು ತಪಸ್ಸೀ ಹೋತಿ…ಪೇ॰… ಬ್ರಹ್ಮಚಾರೀ ಹೋತಿ…ಪೇ॰… ಸಜ್ಝಾಯಬಹುಲೋ ಹೋತಿ…ಪೇ॰… ಚಾಗಬಹುಲೋ ಹೋತಿ। ಸೋ ಚಾಗಬಹುಲೋಮ್ಹೀತಿ ಲಭತಿ ಅತ್ಥವೇದಂ। ಲಭತಿ ಧಮ್ಮವೇದಂ। ಲಭತಿ ಧಮ್ಮೂಪಸಂಹಿತಂ ಪಾಮೋಜ್ಜಂ। ಯಂ ತಂ ಕುಸಲೂಪಸಂಹಿತಂ ಪಾಮೋಜ್ಜಂ। ಚಿತ್ತಸ್ಸಾಹಂ ಏತಂ ಪರಿಕ್ಖಾರಂ ವದಾಮಿ ಯದಿದಂ ಚಿತ್ತಂ ಅವೇರಂ ಅಬ್ಯಾಬಜ್ಝಂ ತಸ್ಸ ಭಾವನಾಯ। ಯೇ ತೇ ಮಾಣವ। ಬ್ರಾಹ್ಮಣಾ। ಪಞ್ಚ ಧಮ್ಮೇ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ ಕುಸಲಸ್ಸ ಆರಾಧನಾಯ। ಚಿತ್ತಸ್ಸಾಹಂ ಏತೇ ಪರಿಕ್ಖಾರೇ ವದಾಮಿ ಯದಿದಂ ಚಿತ್ತಂ ಅವೇರಂ ಅಬ್ಯಾಬಜ್ಝಂ ತಸ್ಸ ಭಾವನಾಯಾತಿ।>
    text <೪೭೦>, <ಏವಂ ವುತ್ತೇ। ಸುಭೋ ಮಾಣವೋ ತೋದೇಯ್ಯಪುತ್ತೋ ಭಗವನ್ತಂ ಏತದವೋಚ ಸುತಂ ಮೇತಂ। ಭೋ ಗೋತಮ ಸಮಣೋ ಗೋತಮೋ ಬ್ರಹ್ಮಾನಂ ಸಹಬ್ಯತಾಯ ಮಗ್ಗಂ ಜಾನಾತೀತಿ।>
    text <ತಂ ಕಿಂ ಮಞ್ಞಸಿ। ಮಾಣವ। ಆಸನ್ನೇ ಇತೋ ನಳಕಾರಗಾಮೋ। ನ ಯಿತೋ ದೂರೇ ನಳಕಾರಗಾಮೋತಿ॥>
    text <ಏವಂ। ಭೋ। ಆಸನ್ನೇ ಇತೋ ನಳಕಾರಗಾಮೋ। ನ ಯಿತೋ ದೂರೇ ನಳಕಾರಗಾಮೋತಿ।>
    text <ತಂ। ಕಿಂ ಮಞ್ಞಸಿ ಮಾಣವ। ಇಧಸ್ಸ ಪುರಿಸೋ ನಳಕಾರಗಾಮೇ ಜಾತವದ್ಧೋ। ತಮೇನಂ ನಳಕಾರಗಾಮತೋ ತಾವದೇವ ಅವಸಟಂ ನಳಕಾರಗಾಮಸ್ಸ ಮಗ್ಗಂ ಪುಚ್ಛೇಯ್ಯುಂ। ಸಿಯಾ ನು ಖೋ। ಮಾಣವ। ತಸ್ಸ ಪುರಿಸಸ್ಸ ನಳಕಾರಗಾಮೇ ಜಾತವದ್ಧಸ್ಸ ನಳಕಾರಗಾಮಸ್ಸ ಮಗ್ಗಂ ಪುಟ್ಠಸ್ಸ ದನ್ಧಾಯಿತತ್ತಂ ವಾ ವಿತ್ಥಾಯಿತತ್ತಂ ವಾತಿ॥>
    text <ನೋ ಹಿದಂ। ಭೋ ಗೋತಮ।>
    text <ತಂ ಕಿಸ್ಸ ಹೇತು॥>
    text <ಅಮು ಹಿ। ಭೋ ಗೋತಮ। ಪುರಿಸೋ ನಳಕಾರಗಾಮೇ ಜಾತವದ್ಧೋ। ತಸ್ಸ ಸಬ್ಬಾನೇವ ನಳಕಾರಗಾಮಸ್ಸ ಮಗ್ಗಾನಿ ಸುವಿದಿತಾನೀತಿ। ಸಿಯಾ ನು ಖೋ। ಮಾಣವ। ತಸ್ಸ ಪುರಿಸಸ್ಸ ನಳಕಾರಗಾಮೇ ಜಾತವದ್ಧಸ್ಸ ನಳಕಾರಗಾಮಸ್ಸ ಮಗ್ಗಂ ಪುಟ್ಠಸ್ಸ ದನ್ಧಾಯಿತತ್ತಂ ವಾ ವಿತ್ಥಾಯಿತತ್ತಂ ವಾತಿ। ನ ತ್ವೇವ ತಥಾಗತಸ್ಸ ಬ್ರಹ್ಮಲೋಕಂ ವಾ ಬ್ರಹ್ಮಲೋಕಗಾಮಿನಿಂ ವಾ ಪಟಿಪದಂ ಪುಟ್ಠಸ್ಸ ದನ್ಧಾಯಿತತ್ತಂ ವಾ ವಿತ್ಥಾಯಿತತ್ತಂ ವಾ। ಬ್ರಹ್ಮಾನಞ್ಚಾಹಂ। ಮಾಣವ। ಪಜಾನಾಮಿ ಬ್ರಹ್ಮಲೋಕಞ್ಚ ಬ್ರಹ್ಮಲೋಕಗಾಮಿನಿಞ್ಚ ಪಟಿಪದಂ। ಯಥಾಪಟಿಪನ್ನೋ ಚ ಬ್ರಹ್ಮಲೋಕಂ ಉಪಪನ್ನೋ ತಞ್ಚ ಪಜಾನಾಮೀತಿ।>
    text <ಸುತಂ ಮೇತಂ। ಭೋ ಗೋತಮ ಸಮಣೋ ಗೋತಮೋ ಬ್ರಹ್ಮಾನಂ ಸಹಬ್ಯತಾಯ ಮಗ್ಗಂ ದೇಸೇತೀತಿ। ಸಾಧು ಮೇ ಭವಂ ಗೋತಮೋ ಬ್ರಹ್ಮಾನಂ ಸಹಬ್ಯತಾಯ ಮಗ್ಗಂ ದೇಸೇತೂತಿ।>
    text <ತೇನ ಹಿ। ಮಾಣವ। ಸುಣಾಹಿ। ಸಾಧುಕಂ ಮನಸಿ ಕರೋಹಿ। ಭಾಸಿಸ್ಸಾಮೀತಿ। ಏವಂ ಭೋತಿ ಖೋ ಸುಭೋ ಮಾಣವೋ ತೋದೇಯ್ಯಪುತ್ತೋ ಭಗವತೋ ಪಚ್ಚಸ್ಸೋಸಿ। ಭಗವಾ ಏತದವೋಚ>
    text <೪೭೧>, <ಕತಮೋ ಚ। ಮಾಣವ। ಬ್ರಹ್ಮಾನಂ ಸಹಬ್ಯತಾಯ ಮಗ್ಗೋ॥ ಇಧ। ಮಾಣವ। ಭಿಕ್ಖು ಮೇತ್ತಾಸಹಗತೇನ ಚೇತಸಾ ಏಕಂ ದಿಸಂ ಫರಿತ್ವಾ ವಿಹರತಿ। ತಥಾ ದುತಿಯಂ। ತಥಾ ತತಿಯಂ। ತಥಾ ಚತುತ್ಥಂ। ಇತಿ ಉದ್ಧಮಧೋ ತಿರಿಯಂ ಸಬ್ಬಧಿ ಸಬ್ಬತ್ತತಾಯ ಸಬ್ಬಾವನ್ತಂ ಲೋಕಂ ಮೇತ್ತಾಸಹಗತೇನ ಚೇತಸಾ ವಿಪುಲೇನ ಮಹಗ್ಗತೇನ ಅಪ್ಪಮಾಣೇನ ಅವೇರೇನ ಅಬ್ಯಾಬಜ್ಝೇನ ಫರಿತ್ವಾ ವಿಹರತಿ। ಏವಂ ಭಾವಿತಾಯ ಖೋ। ಮಾಣವ। ಮೇತ್ತಾಯ ಚೇತೋವಿಮುತ್ತಿಯಾ ಯಂ ಪಮಾಣಕತಂ ಕಮ್ಮಂ ನ ತಂ ತತ್ರಾವಸಿಸ್ಸತಿ। ನ ತಂ ತತ್ರಾವತಿಟ್ಠತಿ। ಸೇಯ್ಯಥಾಪಿ। ಮಾಣವ। ಬಲವಾ ಸಙ್ಖಧಮೋ ಅಪ್ಪಕಸಿರೇನೇವ ಚಾತುದ್ದಿಸಾ ವಿಞ್ಞಾಪೇಯ್ಯ। ಏವಮೇವ ಖೋ। ಮಾಣವ…ಪೇ॰… ಏವಂ ಭಾವಿತಾಯ ಖೋ। ಮಾಣವ। ಮೇತ್ತಾಯ ಚೇತೋವಿಮುತ್ತಿಯಾ ಯಂ ಪಮಾಣಕತಂ ಕಮ್ಮಂ ನ ತಂ ತತ್ರಾವಸಿಸ್ಸತಿ। ನ ತಂ ತತ್ರಾವತಿಟ್ಠತಿ। ಅಯಮ್ಪಿ ಖೋ। ಮಾಣವ। ಬ್ರಹ್ಮಾನಂ ಸಹಬ್ಯತಾಯ ಮಗ್ಗೋ। ಪುನ ಚಪರಂ। ಮಾಣವ। ಭಿಕ್ಖು ಕರುಣಾಸಹಗತೇನ ಚೇತಸಾ…ಪೇ॰… ಮುದಿತಾಸಹಗತೇನ ಚೇತಸಾ…ಪೇ॰… ಉಪೇಕ್ಖಾಸಹಗತೇನ ಚೇತಸಾ ಏಕಂ ದಿಸಂ ಫರಿತ್ವಾ ವಿಹರತಿ। ತಥಾ ದುತಿಯಂ। ತಥಾ ತತಿಯಂ। ತಥಾ ಚತುತ್ಥಂ। ಇತಿ ಉದ್ಧಮಧೋ ತಿರಿಯಂ ಸಬ್ಬಧಿ ಸಬ್ಬತ್ತತಾಯ ಸಬ್ಬಾವನ್ತಂ ಲೋಕಂ ಉಪೇಕ್ಖಾಸಹಗತೇನ ಚೇತಸಾ ವಿಪುಲೇನ ಮಹಗ್ಗತೇನ ಅಪ್ಪಮಾಣೇನ ಅವೇರೇನ ಅಬ್ಯಾಬಜ್ಝೇನ ಫರಿತ್ವಾ ವಿಹರತಿ। ಏವಂ ಭಾವಿತಾಯ ಖೋ। ಮಾಣವ। ಉಪೇಕ್ಖಾಯ ಚೇತೋವಿಮುತ್ತಿಯಾ ಯಂ ಪಮಾಣಕತಂ ಕಮ್ಮಂ ನ ತಂ ತತ್ರಾವಸಿಸ್ಸತಿ। ನ ತಂ ತತ್ರಾವತಿಟ್ಠತಿ। ಸೇಯ್ಯಥಾಪಿ। ಮಾಣವ। ಬಲವಾ ಸಙ್ಖಧಮೋ ಅಪ್ಪಕಸಿರೇನೇವ ಚಾತುದ್ದಿಸಾ ವಿಞ್ಞಾಪೇಯ್ಯ। ಏವಮೇವ ಖೋ। ಮಾಣವ…ಪೇ॰… ಏವಂ ಭಾವಿತಾಯ ಖೋ। ಮಾಣವ। ಉಪೇಕ್ಖಾಯ ಚೇತೋವಿಮುತ್ತಿಯಾ ಯಂ ಪಮಾಣಕತಂ ಕಮ್ಮಂ ನ ತಂ ತತ್ರಾವಸಿಸ್ಸತಿ। ನ ತಂ ತತ್ರಾವತಿಟ್ಠತಿ। ಅಯಮ್ಪಿ ಖೋ। ಮಾಣವ। ಬ್ರಹ್ಮಾನಂ ಸಹಬ್ಯತಾಯ ಮಗ್ಗೋತಿ।>
    text <೪೭೨>, <ಏವಂ ವುತ್ತೇ। ಸುಭೋ ಮಾಣವೋ ತೋದೇಯ್ಯಪುತ್ತೋ ಭಗವನ್ತಂ ಏತದವೋಚ ಅಭಿಕ್ಕನ್ತಂ। ಭೋ ಗೋತಮ। ಅಭಿಕ್ಕನ್ತಂ। ಭೋ ಗೋತಮ॥ ಸೇಯ್ಯಥಾಪಿ। ಭೋ ಗೋತಮ। ನಿಕ್ಕುಜ್ಜಿತಂ ವಾ ಉಕ್ಕುಜ್ಜೇಯ್ಯ। ಪಟಿಚ್ಛನ್ನಂ ವಾ ವಿವರೇಯ್ಯ। ಮೂಳ್ಹಸ್ಸ ವಾ ಮಗ್ಗಂ ಆಚಿಕ್ಖೇಯ್ಯ। ಅನ್ಧಕಾರೇ ವಾ ತೇಲಪಜ್ಜೋತಂ ಧಾರೇಯ್ಯ ಚಕ್ಖುಮನ್ತೋ ರೂಪಾನಿ ದಕ್ಖನ್ತೀತಿ ಏವಮೇವಂ ಭೋತಾ ಗೋತಮೇನ ಅನೇಕಪರಿಯಾಯೇನ ಧಮ್ಮೋ ಪಕಾಸಿತೋ। ಏಸಾಹಂ ಭವನ್ತಂ ಗೋತಮಂ ಸರಣಂ ಗಚ್ಛಾಮಿ ಧಮ್ಮಞ್ಚ ಭಿಕ್ಖುಸಙ್ಘಞ್ಚ। ಉಪಾಸಕಂ ಮಂ ಭವಂ ಗೋತಮೋ ಧಾರೇತು ಅಜ್ಜತಗ್ಗೇ ಪಾಣುಪೇತಂ ಸರಣಂ ಗತಂ। ಹನ್ದ। ಚ ದಾನಿ ಮಯಂ। ಭೋ ಗೋತಮ। ಗಚ್ಛಾಮ। ಬಹುಕಿಚ್ಚಾ ಮಯಂ ಬಹುಕರಣೀಯಾತಿ। ಯಸ್ಸದಾನಿ ತ್ವಂ। ಮಾಣವ। ಕಾಲಂ ಮಞ್ಞಸೀತಿ। ಅಥ ಖೋ ಸುಭೋ ಮಾಣವೋ ತೋದೇಯ್ಯಪುತ್ತೋ ಭಗವತೋ ಭಾಸಿತಂ ಅಭಿನನ್ದಿತ್ವಾ ಅನುಮೋದಿತ್ವಾ ಉಟ್ಠಾಯಾಸನಾ ಭಗವನ್ತಂ ಅಭಿವಾದೇತ್ವಾ ಪದಕ್ಖಿಣಂ ಕತ್ವಾ ಪಕ್ಕಾಮಿ।>
    text <ತೇನ ಖೋ ಪನ ಸಮಯೇನ ಜಾಣುಸ್ಸೋಣಿ ಬ್ರಾಹ್ಮಣೋ ಸಬ್ಬಸೇತೇನ ವಳವಾಭಿರಥೇನ ಸಾವತ್ಥಿಯಾ ನಿಯ್ಯಾತಿ ದಿವಾ ದಿವಸ್ಸ। ಅದ್ದಸಾ ಖೋ ಜಾಣುಸ್ಸೋಣಿ ಬ್ರಾಹ್ಮಣೋ ಸುಭಂ ಮಾಣವಂ ತೋದೇಯ್ಯಪುತ್ತಂ ದೂರತೋವ ಆಗಚ್ಛನ್ತಂ। ದಿಸ್ವಾನ ಸುಭಂ ಮಾಣವಂ ತೋದೇಯ್ಯಪುತ್ತಂ ಏತದವೋಚ ಹನ್ದ। ಕುತೋ ನು ಭವಂ ಭಾರದ್ವಾಜೋ ಆಗಚ್ಛತಿ ದಿವಾ ದಿವಸ್ಸಾತಿ॥ ಇತೋ ಹಿ ಖೋ ಅಹಂ। ಭೋ। ಆಗಚ್ಛಾಮಿ ಸಮಣಸ್ಸ ಗೋತಮಸ್ಸ ಸನ್ತಿಕಾತಿ। ತಂ ಕಿಂ ಮಞ್ಞಸಿ। ಭವಂ ಭಾರದ್ವಾಜೋ। ಸಮಣಸ್ಸ ಗೋತಮಸ್ಸ ಪಞ್ಞಾವೇಯ್ಯತ್ತಿಯಂ ಪಣ್ಡಿತೋ ಮಞ್ಞೇತಿ॥ ಕೋ ಚಾಹಂ। ಭೋ। ಕೋ ಚ ಸಮಣಸ್ಸ ಗೋತಮಸ್ಸ ಪಞ್ಞಾವೇಯ್ಯತ್ತಿಯಂ ಜಾನಿಸ್ಸಾಮಿ॥ ಸೋಪಿ ನೂನಸ್ಸ ತಾದಿಸೋವ ಯೋ ಸಮಣಸ್ಸ ಗೋತಮಸ್ಸ ಪಞ್ಞಾವೇಯ್ಯತ್ತಿಯಂ ಜಾನೇಯ್ಯಾತಿ। ಉಳಾರಾಯ ಖಲು। ಭವಂ ಭಾರದ್ವಾಜೋ। ಸಮಣಂ ಗೋತಮಂ ಪಸಂಸಾಯ ಪಸಂಸತೀತಿ। ಕೋ ಚಾಹಂ। ಭೋ। ಕೋ ಚ ಸಮಣಂ ಗೋತಮಂ ಪಸಂಸಿಸ್ಸಾಮಿ॥ ಪಸತ್ಥಪಸತ್ಥೋವ ಸೋ ಭವಂ ಗೋತಮೋ ಸೇಟ್ಠೋ ದೇವಮನುಸ್ಸಾನಂ। ಯೇ ಚಿಮೇ। ಭೋ। ಬ್ರಾಹ್ಮಣಾ ಪಞ್ಚ ಧಮ್ಮೇ ಪಞ್ಞಪೇನ್ತಿ ಪುಞ್ಞಸ್ಸ ಕಿರಿಯಾಯ ಕುಸಲಸ್ಸ ಆರಾಧನಾಯ। ಚಿತ್ತಸ್ಸೇತೇ ಸಮಣೋ ಗೋತಮೋ ಪರಿಕ್ಖಾರೇ ವದೇತಿ ಯದಿದಂ ಚಿತ್ತಂ ಅವೇರಂ ಅಬ್ಯಾಬಜ್ಝಂ ತಸ್ಸ ಭಾವನಾಯಾತಿ।>
    text <ಏವಂ ವುತ್ತೇ। ಜಾಣುಸ್ಸೋಣಿ ಬ್ರಾಹ್ಮಣೋ ಸಬ್ಬಸೇತಾ ವಳವಾಭಿರಥಾ ಓರೋಹಿತ್ವಾ ಏಕಂಸಂ ಉತ್ತರಾಸಙ್ಗಂ ಕರಿತ್ವಾ ಯೇನ ಭಗವಾ ತೇನಞ್ಜಲಿಂ ಪಣಾಮೇತ್ವಾ ಉದಾನಂ ಉದಾನೇಸಿ ಲಾಭಾ ರಞ್ಞೋ ಪಸೇನದಿಸ್ಸ ಕೋಸಲಸ್ಸ। ಸುಲದ್ಧಲಾಭಾ ರಞ್ಞೋ ಪಸೇನದಿಸ್ಸ ಕೋಸಲಸ್ಸ ಯಸ್ಸ ವಿಜಿತೇ ತಥಾಗತೋ ವಿಹರತಿ ಅರಹಂ ಸಮ್ಮಾಸಮ್ಬುದ್ಧೋತಿ।>
    stand <ಸುಭಸುತ್ತಂ ನಿಟ್ಠಿತಂ ನವಮಂ।>
  text <೧೦॥ ಸಙ್ಗಾರವಸುತ್ತಂ>
    text <೪೭೩>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ಕೋಸಲೇಸು ಚಾರಿಕಂ ಚರತಿ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ। ತೇನ ಖೋ ಪನ ಸಮಯೇನ ಧನಞ್ಜಾನೀ ನಾಮ ಬ್ರಾಹ್ಮಣೀ ಚಞ್ಚಲಿಕಪ್ಪೇ ಪಟಿವಸತಿ ಅಭಿಪ್ಪಸನ್ನಾ ಬುದ್ಧೇ ಚ ಧಮ್ಮೇ ಚ ಸಙ್ಘೇ ಚ। ಅಥ ಖೋ ಧನಞ್ಜಾನೀ ಬ್ರಾಹ್ಮಣೀ ಉಪಕ್ಖಲಿತ್ವಾ ತಿಕ್ಖತ್ತುಂ ಉದಾನಂ ಉದಾನೇಸಿ ನಮೋ ತಸ್ಸ ಭಗವತೋ ಅರಹತೋ ಸಮ್ಮಾಸಮ್ಬುದ್ಧಸ್ಸ। ನಮೋ ತಸ್ಸ ಭಗವತೋ ಅರಹತೋ ಸಮ್ಮಾಸಮ್ಬುದ್ಧಸ್ಸ। ನಮೋ ತಸ್ಸ ಭಗವತೋ ಅರಹತೋ ಸಮ್ಮಾಸಮ್ಬುದ್ಧಸ್ಸಾತಿ।>
    text <ತೇನ ಖೋ ಪನ ಸಮಯೇನ ಸಙ್ಗಾರವೋ ನಾಮ ಮಾಣವೋ ಚಞ್ಚಲಿಕಪ್ಪೇ ಪಟಿವಸತಿ ತಿಣ್ಣಂ ವೇದಾನಂ ಪಾರಗೂ ಸನಿಘಣ್ಡುಕೇಟುಭಾನಂ ಸಾಕ್ಖರಪ್ಪಭೇದಾನಂ ಇತಿಹಾಸಪಞ್ಚಮಾನಂ। ಪದಕೋ। ವೇಯ್ಯಾಕರಣೋ। ಲೋಕಾಯತಮಹಾಪುರಿಸಲಕ್ಖಣೇಸು ಅನವಯೋ। ಅಸ್ಸೋಸಿ ಖೋ ಸಙ್ಗಾರವೋ ಮಾಣವೋ ಧನಞ್ಜಾನಿಯಾ ಬ್ರಾಹ್ಮಣಿಯಾ ಏವಂ ವಾಚಂ ಭಾಸಮಾನಾಯ। ಸುತ್ವಾ ಧನಞ್ಜಾನಿಂ ಬ್ರಾಹ್ಮಣಿಂ ಏತದವೋಚ ಅವಭೂತಾವ ಅಯಂ ಧನಞ್ಜಾನೀ ಬ್ರಾಹ್ಮಣೀ। ಪರಭೂತಾವ ಅಯಂ ಧನಞ್ಜಾನೀ ಬ್ರಾಹ್ಮಣೀ। ವಿಜ್ಜಮಾನಾನಂ ತೇವಿಜ್ಜಾನಂ ಬ್ರಾಹ್ಮಣಾನಂ। ಅಥ ಚ ಪನ ತಸ್ಸ ಮುಣ್ಡಕಸ್ಸ ಸಮಣಕಸ್ಸ ವಣ್ಣಂ ಭಾಸಿಸ್ಸತೀತಿ। ನ ಹಿ ಪನ ತ್ವಂ। ತಾತ ಭದ್ರಮುಖ। ತಸ್ಸ ಭಗವತೋ ಸೀಲಪಞ್ಞಾಣಂ ಜಾನಾಸಿ। ಸಚೇ ತ್ವಂ। ತಾತ ಭದ್ರಮುಖ। ತಸ್ಸ ಭಗವತೋ ಸೀಲಪಞ್ಞಾಣಂ ಜಾನೇಯ್ಯಾಸಿ। ನ ತ್ವಂ। ತಾತ ಭದ್ರಮುಖ। ತಂ ಭಗವನ್ತಂ ಅಕ್ಕೋಸಿತಬ್ಬಂ ಪರಿಭಾಸಿತಬ್ಬಂ ಮಞ್ಞೇಯ್ಯಾಸೀತಿ। ತೇನ ಹಿ। ಭೋತಿ। ಯದಾ ಸಮಣೋ ಗೋತಮೋ ಚಞ್ಚಲಿಕಪ್ಪಂ ಅನುಪ್ಪತ್ತೋ ಹೋತಿ ಅಥ ಮೇ ಆರೋಚೇಯ್ಯಾಸೀತಿ। ಏವಂ। ಭದ್ರಮುಖಾತಿ ಖೋ ಧನಞ್ಜಾನೀ ಬ್ರಾಹ್ಮಣೀ ಸಙ್ಗಾರವಸ್ಸ ಮಾಣವಸ್ಸ ಪಚ್ಚಸ್ಸೋಸಿ।>
    text <ಅಥ ಖೋ ಭಗವಾ ಕೋಸಲೇಸು ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ಚಞ್ಚಲಿಕಪ್ಪಂ ತದವಸರಿ। ತತ್ರ ಸುದಂ ಭಗವಾ ಚಞ್ಚಲಿಕಪ್ಪೇ ವಿಹರತಿ ತೋದೇಯ್ಯಾನಂ ಬ್ರಾಹ್ಮಣಾನಂ ಅಮ್ಬವನೇ। ಅಸ್ಸೋಸಿ ಖೋ ಧನಞ್ಜಾನೀ ಬ್ರಾಹ್ಮಣೀ ಭಗವಾ ಕಿರ ಚಞ್ಚಲಿಕಪ್ಪಂ ಅನುಪ್ಪತ್ತೋ। ಚಞ್ಚಲಿಕಪ್ಪೇ ವಿಹರತಿ ತೋದೇಯ್ಯಾನಂ ಬ್ರಾಹ್ಮಣಾನಂ ಅಮ್ಬವನೇತಿ। ಅಥ ಖೋ ಧನಞ್ಜಾನೀ ಬ್ರಾಹ್ಮಣೀ ಯೇನ ಸಙ್ಗಾರವೋ ಮಾಣವೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಸಙ್ಗಾರವಂ ಮಾಣವಂ ಏತದವೋಚ ಅಯಂ। ತಾತ ಭದ್ರಮುಖ। ಸೋ ಭಗವಾ ಚಞ್ಚಲಿಕಪ್ಪಂ ಅನುಪ್ಪತ್ತೋ। ಚಞ್ಚಲಿಕಪ್ಪೇ ವಿಹರತಿ ತೋದೇಯ್ಯಾನಂ ಬ್ರಾಹ್ಮಣಾನಂ ಅಮ್ಬವನೇ। ಯಸ್ಸದಾನಿ। ತಾತ ಭದ್ರಮುಖ। ಕಾಲಂ ಮಞ್ಞಸೀತಿ।>
    text <೪೭೪>, <ಏವಂ। ಭೋತಿ ಖೋ ಸಙ್ಗಾರವೋ ಮಾಣವೋ ಧನಞ್ಜಾನಿಯಾ ಬ್ರಾಹ್ಮಣಿಯಾ ಪಟಿಸ್ಸುತ್ವಾ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವತಾ ಸದ್ಧಿಂ ಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಸಙ್ಗಾರವೋ ಮಾಣವೋ ಭಗವನ್ತಂ ಏತದವೋಚ ಸನ್ತಿ ಖೋ। ಭೋ ಗೋತಮ। ಏಕೇ ಸಮಣಬ್ರಾಹ್ಮಣಾ ದಿಟ್ಠಧಮ್ಮಾಭಿಞ್ಞಾವೋಸಾನಪಾರಮಿಪ್ಪತ್ತಾ। ಆದಿಬ್ರಹ್ಮಚರಿಯಂ ಪಟಿಜಾನನ್ತಿ। ತತ್ರ। ಭೋ ಗೋತಮ। ಯೇ ತೇ ಸಮಣಬ್ರಾಹ್ಮಣಾ ದಿಟ್ಠಧಮ್ಮಾಭಿಞ್ಞಾವೋಸಾನಪಾರಮಿಪ್ಪತ್ತಾ। ಆದಿಬ್ರಹ್ಮಚರಿಯಂ ಪಟಿಜಾನನ್ತಿ। ತೇಸಂ ಭವಂ ಗೋತಮೋ ಕತಮೋತಿ॥ ದಿಟ್ಠಧಮ್ಮಾಭಿಞ್ಞಾವೋಸಾನಪಾರಮಿಪ್ಪತ್ತಾನಂ। ಆದಿಬ್ರಹ್ಮಚರಿಯಂ ಪಟಿಜಾನನ್ತಾನಮ್ಪಿ ಖೋ ಅಹಂ। ಭಾರದ್ವಾಜ। ವೇಮತ್ತಂ ವದಾಮಿ। ಸನ್ತಿ। ಭಾರದ್ವಾಜ। ಏಕೇ ಸಮಣಬ್ರಾಹ್ಮಣಾ ಅನುಸ್ಸವಿಕಾ। ತೇ ಅನುಸ್ಸವೇನ ದಿಟ್ಠಧಮ್ಮಾಭಿಞ್ಞಾವೋಸಾನಪಾರಮಿಪ್ಪತ್ತಾ। ಆದಿಬ್ರಹ್ಮಚರಿಯಂ ಪಟಿಜಾನನ್ತಿ। ಸೇಯ್ಯಥಾಪಿ ಬ್ರಾಹ್ಮಣಾ ತೇವಿಜ್ಜಾ। ಸನ್ತಿ ಪನ। ಭಾರದ್ವಾಜ। ಏಕೇ ಸಮಣಬ್ರಾಹ್ಮಣಾ ಕೇವಲಂ ಸದ್ಧಾಮತ್ತಕೇನ ದಿಟ್ಠಧಮ್ಮಾಭಿಞ್ಞಾವೋಸಾನಪಾರಮಿಪ್ಪತ್ತಾ। ಆದಿಬ್ರಹ್ಮಚರಿಯಂ ಪಟಿಜಾನನ್ತಿ। ಸೇಯ್ಯಥಾಪಿ ತಕ್ಕೀ ವೀಮಂಸೀ। ಸನ್ತಿ। ಭಾರದ್ವಾಜ। ಏಕೇ ಸಮಣಬ್ರಾಹ್ಮಣಾ ಪುಬ್ಬೇ ಅನನುಸ್ಸುತೇಸು ಧಮ್ಮೇಸು ಸಾಮಂಯೇವ ಧಮ್ಮಂ ಅಭಿಞ್ಞಾಯ ದಿಟ್ಠಧಮ್ಮಾಭಿಞ್ಞಾವೋಸಾನಪಾರಮಿಪ್ಪತ್ತಾ। ಆದಿಬ್ರಹ್ಮಚರಿಯಂ ಪಟಿಜಾನನ್ತಿ। ತತ್ರ। ಭಾರದ್ವಾಜ। ಯೇ ತೇ ಸಮಣಬ್ರಾಹ್ಮಣಾ ಪುಬ್ಬೇ ಅನನುಸ್ಸುತೇಸು ಧಮ್ಮೇಸು ಸಾಮಂಯೇವ ಧಮ್ಮಂ ಅಭಿಞ್ಞಾಯ ದಿಟ್ಠಧಮ್ಮಾಭಿಞ್ಞಾವೋಸಾನಪಾರಮಿಪ್ಪತ್ತಾ। ಆದಿಬ್ರಹ್ಮಚರಿಯಂ ಪಟಿಜಾನನ್ತಿ। ತೇಸಾಹಮಸ್ಮಿ। ತದಮಿನಾಪೇತಂ। ಭಾರದ್ವಾಜ। ಪರಿಯಾಯೇನ ವೇದಿತಬ್ಬಂ। ಯಥಾ ಯೇ ತೇ ಸಮಣಬ್ರಾಹ್ಮಣಾ ಪುಬ್ಬೇ ಅನನುಸ್ಸುತೇಸು ಧಮ್ಮೇಸು ಸಾಮಂಯೇವ ಧಮ್ಮಂ ಅಭಿಞ್ಞಾಯ ದಿಟ್ಠಧಮ್ಮಾಭಿಞ್ಞಾವೋಸಾನಪಾರಮಿಪ್ಪತ್ತಾ। ಆದಿಬ್ರಹ್ಮಚರಿಯಂ ಪಟಿಜಾನನ್ತಿ। ತೇಸಾಹಮಸ್ಮಿ।>
    text <೪೭೫>, <ಇಧ ಮೇ। ಭಾರದ್ವಾಜ। ಪುಬ್ಬೇವ ಸಮ್ಬೋಧಾ ಅನಭಿಸಮ್ಬುದ್ಧಸ್ಸ ಬೋಧಿಸತ್ತಸ್ಸೇವ ಸತೋ ಏತದಹೋಸಿ ಸಮ್ಬಾಧೋ ಘರಾವಾಸೋ ರಜಾಪಥೋ। ಅಬ್ಭೋಕಾಸೋ ಪಬ್ಬಜ್ಜಾ। ನಯಿದಂ ಸುಕರಂ ಅಗಾರಂ ಅಜ್ಝಾವಸತಾ ಏಕನ್ತಪರಿಪುಣ್ಣಂ ಏಕನ್ತಪರಿಸುದ್ಧಂ ಸಙ್ಖಲಿಖಿತಂ ಬ್ರಹ್ಮಚರಿಯಂ ಚರಿತುಂ। ಯಂನೂನಾಹಂ ಕೇಸಮಸ್ಸುಂ ಓಹಾರೇತ್ವಾ ಕಾಸಾಯಾನಿ ವತ್ಥಾನಿ ಅಚ್ಛಾದೇತ್ವಾ ಅಗಾರಸ್ಮಾ ಅನಗಾರಿಯಂ ಪಬ್ಬಜೇಯ್ಯನ್ತಿ। ಸೋ ಖೋ ಅಹಂ। ಭಾರದ್ವಾಜ। ಅಪರೇನ ಸಮಯೇನ ದಹರೋವ ಸಮಾನೋ ಸುಸುಕಾಳಕೇಸೋ ಭದ್ರೇನ ಯೋಬ್ಬನೇನ ಸಮನ್ನಾಗತೋ ಪಠಮೇನ ವಯಸಾ ಅಕಾಮಕಾನಂ ಮಾತಾಪಿತೂನಂ ಅಸ್ಸುಮುಖಾನಂ ರುದನ್ತಾನಂ ಕೇಸಮಸ್ಸುಂ ಓಹಾರೇತ್ವಾ ಕಾಸಾಯಾನಿ ವತ್ಥಾನಿ ಅಚ್ಛಾದೇತ್ವಾ ಅಗಾರಸ್ಮಾ ಅನಗಾರಿಯಂ ಪಬ್ಬಜಿಂ। ಸೋ ಏವಂ ಪಬ್ಬಜಿತೋ ಸಮಾನೋ ಕಿಂಕುಸಲಗವೇಸೀ ಅನುತ್ತರಂ ಸನ್ತಿವರಪದಂ ಪರಿಯೇಸಮಾನೋ ಯೇನ ಆಳಾರೋ ಕಾಲಾಮೋ ತೇನುಪಸಙ್ಕಮಿಂ। ಉಪಸಙ್ಕಮಿತ್ವಾ ಆಳಾರಂ ಕಾಲಾಮಂ ಏತದವೋಚಂ ಇಚ್ಛಾಮಹಂ। ಆವುಸೋ ಕಾಲಾಮ। ಇಮಸ್ಮಿಂ ಧಮ್ಮವಿನಯೇ ಬ್ರಹ್ಮಚರಿಯಂ ಚರಿತುನ್ತಿ। ಏವಂ ವುತ್ತೇ। ಭಾರದ್ವಾಜ। ಆಳಾರೋ ಕಾಲಾಮೋ ಮಂ ಏತದವೋಚ ವಿಹರತಾಯಸ್ಮಾ। ತಾದಿಸೋ ಅಯಂ ಧಮ್ಮೋ ಯತ್ಥ ವಿಞ್ಞೂ ಪುರಿಸೋ ನಚಿರಸ್ಸೇವ ಸಕಂ ಆಚರಿಯಕಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರೇಯ್ಯಾತಿ। ಸೋ ಖೋ ಅಹಂ। ಭಾರದ್ವಾಜ। ನಚಿರಸ್ಸೇವ ಖಿಪ್ಪಮೇವ ತಂ ಧಮ್ಮಂ ಪರಿಯಾಪುಣಿಂ। ಸೋ ಖೋ ಅಹಂ। ಭಾರದ್ವಾಜ। ತಾವತಕೇನೇವ ಓಟ್ಠಪಹತಮತ್ತೇನ ಲಪಿತಲಾಪನಮತ್ತೇನ ಞಾಣವಾದಞ್ಚ ವದಾಮಿ। ಥೇರವಾದಞ್ಚ ಜಾನಾಮಿ। ಪಸ್ಸಾಮೀತಿ ಚ ಪಟಿಜಾನಾಮಿ। ಅಹಞ್ಚೇವ ಅಞ್ಞೇ ಚ। ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ನ ಖೋ ಆಳಾರೋ ಕಾಲಾಮೋ ಇಮಂ ಧಮ್ಮಂ ಕೇವಲಂ ಸದ್ಧಾಮತ್ತಕೇನ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಾಮೀತಿ ಪವೇದೇತಿ। ಅದ್ಧಾ ಆಳಾರೋ ಕಾಲಾಮೋ ಇಮಂ ಧಮ್ಮಂ ಜಾನಂ ಪಸ್ಸಂ ವಿಹರತೀತಿ।>
    text <ಅಥ ಖ್ವಾಹಂ। ಭಾರದ್ವಾಜ। ಯೇನ ಆಳಾರೋ ಕಾಲಾಮೋ ತೇನುಪಸಙ್ಕಮಿಂ। ಉಪಸಙ್ಕಮಿತ್ವಾ ಆಳಾರಂ ಕಾಲಾಮಂ ಏತದವೋಚಂ ಕಿತ್ತಾವತಾ ನೋ। ಆವುಸೋ ಕಾಲಾಮ। ಇಮಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಾಮೀತಿ ಪವೇದೇಸೀತಿ॥ ಏವಂ ವುತ್ತೇ। ಭಾರದ್ವಾಜ। ಆಳಾರೋ ಕಾಲಾಮೋ ಆಕಿಞ್ಚಞ್ಞಾಯತನಂ ಪವೇದೇಸಿ। ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ನ ಖೋ ಆಳಾರಸ್ಸೇವ ಕಾಲಾಮಸ್ಸ ಅತ್ಥಿ ಸದ್ಧಾ। ಮಯ್ಹಂಪತ್ಥಿ ಸದ್ಧಾ। ನ ಖೋ ಆಳಾರಸ್ಸೇವ ಕಾಲಾಮಸ್ಸ ಅತ್ಥಿ ವೀರಿಯಂ…ಪೇ॰… ಸತಿ… ಸಮಾಧಿ… ಪಞ್ಞಾ। ಮಯ್ಹಂಪತ್ಥಿ ಪಞ್ಞಾ। ಯಂನೂನಾಹಂ ಯಂ ಧಮ್ಮಂ ಆಳಾರೋ ಕಾಲಾಮೋ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಾಮೀತಿ ಪವೇದೇತಿ ತಸ್ಸ ಧಮ್ಮಸ್ಸ ಸಚ್ಛಿಕಿರಿಯಾಯ ಪದಹೇಯ್ಯನ್ತಿ। ಸೋ ಖೋ ಅಹಂ। ಭಾರದ್ವಾಜ। ನಚಿರಸ್ಸೇವ ಖಿಪ್ಪಮೇವ ತಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹಾಸಿಂ। ಅಥ ಖ್ವಾಹಂ। ಭಾರದ್ವಾಜ। ಯೇನ ಆಳಾರೋ ಕಾಲಾಮೋ ತೇನುಪಸಙ್ಕಮಿಂ। ಉಪಸಙ್ಕಮಿತ್ವಾ ಆಳಾರಂ ಕಾಲಾಮಂ ಏತದವೋಚಂ ಏತ್ತಾವತಾ ನೋ। ಆವುಸೋ ಕಾಲಾಮ। ಇಮಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ಪವೇದೇಸೀತಿ॥ ಏತ್ತಾವತಾ ಖೋ ಅಹಂ। ಆವುಸೋ। ಇಮಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ಪವೇದೇಮೀತಿ। ಅಹಮ್ಪಿ ಖೋ। ಆವುಸೋ। ಏತ್ತಾವತಾ ಇಮಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಾಮೀತಿ। ಲಾಭಾ ನೋ। ಆವುಸೋ। ಸುಲದ್ಧಂ ನೋ। ಆವುಸೋ। ಯೇ ಮಯಂ ಆಯಸ್ಮನ್ತಂ ತಾದಿಸಂ ಸಬ್ರಹ್ಮಚಾರಿಂ ಪಸ್ಸಾಮ। ಇತಿ ಯಾಹಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ಪವೇದೇಮಿ ತಂ ತ್ವಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಸಿ। ಯಂ ತ್ವಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಸಿ ತಮಹಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ಪವೇದೇಮಿ। ಇತಿ ಯಾಹಂ ಧಮ್ಮಂ ಜಾನಾಮಿ ತಂ ತ್ವಂ ಧಮ್ಮಂ ಜಾನಾಸಿ। ಯಂ ತ್ವಂ ಧಮ್ಮಂ ಜಾನಾಸಿ ತಮಹಂ ಧಮ್ಮಂ ಜಾನಾಮಿ। ಇತಿ ಯಾದಿಸೋ ಅಹಂ ತಾದಿಸೋ ತುವಂ। ಯಾದಿಸೋ ತುವಂ ತಾದಿಸೋ ಅಹಂ। ಏಹಿ ದಾನಿ। ಆವುಸೋ। ಉಭೋವ ಸನ್ತಾ ಇಮಂ ಗಣಂ ಪರಿಹರಾಮಾತಿ। ಇತಿ ಖೋ। ಭಾರದ್ವಾಜ। ಆಳಾರೋ ಕಾಲಾಮೋ ಆಚರಿಯೋ ಮೇ ಸಮಾನೋ ಅತ್ತನೋ ಅನ್ತೇವಾಸಿಂ ಮಂ ಸಮಾನಂ ಅತ್ತನಾ ಸಮಸಮಂ ಠಪೇಸಿ। ಉಳಾರಾಯ ಚ ಮಂ ಪೂಜಾಯ ಪೂಜೇಸಿ। ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ನಾಯಂ ಧಮ್ಮೋ ನಿಬ್ಬಿದಾಯ ನ ವಿರಾಗಾಯ ನ ನಿರೋಧಾಯ ನ ಉಪಸಮಾಯ ನ ಅಭಿಞ್ಞಾಯ ನ ಸಮ್ಬೋಧಾಯ ನ ನಿಬ್ಬಾನಾಯ ಸಂವತ್ತತಿ। ಯಾವದೇವ ಆಕಿಞ್ಚಞ್ಞಾಯತನೂಪಪತ್ತಿಯಾತಿ। ಸೋ ಖೋ ಅಹಂ। ಭಾರದ್ವಾಜ। ತಂ ಧಮ್ಮಂ ಅನಲಙ್ಕರಿತ್ವಾ ತಸ್ಮಾ ಧಮ್ಮಾ ನಿಬ್ಬಿಜ್ಜ ಅಪಕ್ಕಮಿಂ।>
    text <೪೭೬>, <ಸೋ ಖೋ ಅಹಂ। ಭಾರದ್ವಾಜ। ಕಿಂಕುಸಲಗವೇಸೀ ಅನುತ್ತರಂ ಸನ್ತಿವರಪದಂ ಪರಿಯೇಸಮಾನೋ ಯೇನ ಉದಕೋ ರಾಮಪುತ್ತೋ ತೇನುಪಸಙ್ಕಮಿಂ। ಉಪಸಙ್ಕಮಿತ್ವಾ ಉದಕಂ ರಾಮಪುತ್ತಂ ಏತದವೋಚಂ ಇಚ್ಛಾಮಹಂ। ಆವುಸೋ। ಇಮಸ್ಮಿಂ ಧಮ್ಮವಿನಯೇ ಬ್ರಹ್ಮಚರಿಯಂ ಚರಿತುನ್ತಿ। ಏವಂ ವುತ್ತೇ। ಭಾರದ್ವಾಜ। ಉದಕೋ ರಾಮಪುತ್ತೋ ಮಂ ಏತದವೋಚ ವಿಹರತಾಯಸ್ಮಾ। ತಾದಿಸೋ ಅಯಂ ಧಮ್ಮೋ ಯತ್ಥ ವಿಞ್ಞೂ ಪುರಿಸೋ ನಚಿರಸ್ಸೇವ ಸಕಂ ಆಚರಿಯಕಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರೇಯ್ಯಾತಿ। ಸೋ ಖೋ ಅಹಂ। ಭಾರದ್ವಾಜ। ನಚಿರಸ್ಸೇವ ಖಿಪ್ಪಮೇವ ತಂ ಧಮ್ಮಂ ಪರಿಯಾಪುಣಿಂ। ಸೋ ಖೋ ಅಹಂ। ಭಾರದ್ವಾಜ। ತಾವತಕೇನೇವ ಓಟ್ಠಪಹತಮತ್ತೇನ ಲಪಿತಲಾಪನಮತ್ತೇನ ಞಾಣವಾದಞ್ಚ ವದಾಮಿ। ಥೇರವಾದಞ್ಚ ಜಾನಾಮಿ। ಪಸ್ಸಾಮೀತಿ ಚ ಪಟಿಜಾನಾಮಿ। ಅಹಞ್ಚೇವ ಅಞ್ಞೇ ಚ। ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ನ ಖೋ ರಾಮೋ ಇಮಂ ಧಮ್ಮಂ ಕೇವಲಂ ಸದ್ಧಾಮತ್ತಕೇನ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಾಮೀತಿ ಪವೇದೇಸಿ। ಅದ್ಧಾ ರಾಮೋ ಇಮಂ ಧಮ್ಮಂ ಜಾನಂ ಪಸ್ಸಂ ವಿಹಾಸೀತಿ। ಅಥ ಖ್ವಾಹಂ। ಭಾರದ್ವಾಜ। ಯೇನ ಉದಕೋ ರಾಮಪುತ್ತೋ ತೇನುಪಸಙ್ಕಮಿಂ। ಉಪಸಙ್ಕಮಿತ್ವಾ ಉದಕಂ ರಾಮಪುತ್ತಂ ಏತದವೋಚಂ ಕಿತ್ತಾವತಾ ನೋ। ಆವುಸೋ। ರಾಮೋ ಇಮಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಾಮೀತಿ ಪವೇದೇಸೀತಿ॥ ಏವಂ ವುತ್ತೇ। ಭಾರದ್ವಾಜ। ಉದಕೋ ರಾಮಪುತ್ತೋ ನೇವಸಞ್ಞಾನಾಸಞ್ಞಾಯತನಂ ಪವೇದೇಸಿ। ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ನ ಖೋ ರಾಮಸ್ಸೇವ ಅಹೋಸಿ ಸದ್ಧಾ। ಮಯ್ಹಂಪತ್ಥಿ ಸದ್ಧಾ। ನ ಖೋ ರಾಮಸ್ಸೇವ ಅಹೋಸಿ ವೀರಿಯಂ…ಪೇ॰… ಸತಿ… ಸಮಾಧಿ… ಪಞ್ಞಾ। ಮಯ್ಹಂಪತ್ಥಿ ಪಞ್ಞಾ। ಯಂನೂನಾಹಂ ಯಂ ಧಮ್ಮಂ ರಾಮೋ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಾಮೀತಿ ಪವೇದೇಸಿ ತಸ್ಸ ಧಮ್ಮಸ್ಸ ಸಚ್ಛಿಕಿರಿಯಾಯ ಪದಹೇಯ್ಯನ್ತಿ। ಸೋ ಖೋ ಅಹಂ। ಭಾರದ್ವಾಜ। ನಚಿರಸ್ಸೇವ ಖಿಪ್ಪಮೇವ ತಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹಾಸಿಂ।>
    text <ಅಥ ಖ್ವಾಹಂ। ಭಾರದ್ವಾಜ। ಯೇನ ಉದಕೋ ರಾಮಪುತ್ತೋ ತೇನುಪಸಙ್ಕಮಿಂ। ಉಪಸಙ್ಕಮಿತ್ವಾ ಉದಕಂ ರಾಮಪುತ್ತಂ ಏತದವೋಚಂ ಏತ್ತಾವತಾ ನೋ। ಆವುಸೋ। ರಾಮೋ ಇಮಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ಪವೇದೇಸೀತಿ॥ ಏತ್ತಾವತಾ ಖೋ। ಆವುಸೋ। ರಾಮೋ ಇಮಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ಪವೇದೇಸೀತಿ। ಅಹಮ್ಪಿ ಖೋ। ಆವುಸೋ। ಏತ್ತಾವತಾ ಇಮಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಾಮೀತಿ। ಲಾಭಾ ನೋ। ಆವುಸೋ। ಸುಲದ್ಧಂ ನೋ। ಆವುಸೋ। ಯೇ ಮಯಂ ಆಯಸ್ಮನ್ತಂ ತಾದಿಸಂ ಸಬ್ರಹ್ಮಚಾರಿಂ ಪಸ್ಸಾಮ। ಇತಿ ಯಂ ಧಮ್ಮಂ ರಾಮೋ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ಪವೇದೇಸಿ ತಂ ತ್ವಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಸಿ। ಯಂ ತ್ವಂ ಧಮ್ಮಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರಸಿ ತಂ ಧಮ್ಮಂ ರಾಮೋ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ಪವೇದೇಸಿ। ಇತಿ ಯಂ ಧಮ್ಮಂ ರಾಮೋ ಅಭಿಞ್ಞಾಸಿ ತಂ ತ್ವಂ ಧಮ್ಮಂ ಜಾನಾಸಿ। ಯಂ ತ್ವಂ ಧಮ್ಮಂ ಜಾನಾಸಿ ತಂ ಧಮ್ಮಂ ರಾಮೋ ಅಭಿಞ್ಞಾಸಿ। ಇತಿ ಯಾದಿಸೋ ರಾಮೋ ಅಹೋಸಿ ತಾದಿಸೋ ತುವಂ। ಯಾದಿಸೋ ತುವಂ ತಾದಿಸೋ ರಾಮೋ ಅಹೋಸಿ। ಏಹಿ ದಾನಿ। ಆವುಸೋ। ತುವಂ ಇಮಂ ಗಣಂ ಪರಿಹರಾತಿ। ಇತಿ ಖೋ। ಭಾರದ್ವಾಜ। ಉದಕೋ ರಾಮಪುತ್ತೋ ಸಬ್ರಹ್ಮಚಾರೀ ಮೇ ಸಮಾನೋ ಆಚರಿಯಟ್ಠಾನೇ ಮಂ ಠಪೇಸಿ। ಉಳಾರಾಯ ಚ ಮಂ ಪೂಜಾಯ ಪೂಜೇಸಿ। ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ನಾಯಂ ಧಮ್ಮೋ ನಿಬ್ಬಿದಾಯ ನ ವಿರಾಗಾಯ ನ ನಿರೋಧಾಯ ನ ಉಪಸಮಾಯ ನ ಅಭಿಞ್ಞಾಯ ನ ಸಮ್ಬೋಧಾಯ ನ ನಿಬ್ಬಾನಾಯ ಸಂವತ್ತತಿ। ಯಾವದೇವ ನೇವಸಞ್ಞಾನಾಸಞ್ಞಾಯತನೂಪಪತ್ತಿಯಾತಿ। ಸೋ ಖೋ ಅಹಂ। ಭಾರದ್ವಾಜ। ತಂ ಧಮ್ಮಂ ಅನಲಙ್ಕರಿತ್ವಾ ತಸ್ಮಾ ಧಮ್ಮಾ ನಿಬ್ಬಿಜ್ಜ ಅಪಕ್ಕಮಿಂ।>
    text <೪೭೭>, <ಸೋ ಖೋ ಅಹಂ। ಭಾರದ್ವಾಜ। ಕಿಂಕುಸಲಗವೇಸೀ ಅನುತ್ತರಂ ಸನ್ತಿವರಪದಂ ಪರಿಯೇಸಮಾನೋ ಮಗಧೇಸು ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ಉರುವೇಳಾ ಸೇನಾನಿಗಮೋ ತದವಸರಿಂ। ತತ್ಥದ್ದಸಂ ರಮಣೀಯಂ ಭೂಮಿಭಾಗಂ। ಪಾಸಾದಿಕಞ್ಚ ವನಸಣ್ಡಂ। ನದಿಞ್ಚ ಸನ್ದನ್ತಿಂ ಸೇತಕಂ ಸುಪತಿತ್ಥಂ ರಮಣೀಯಂ। ಸಮನ್ತಾ ಚ ಗೋಚರಗಾಮಂ। ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ರಮಣೀಯೋ ವತ। ಭೋ। ಭೂಮಿಭಾಗೋ। ಪಾಸಾದಿಕೋ ಚ ವನಸಣ್ಡೋ। ನದೀ ಚ ಸನ್ದತಿ ಸೇತಕಾ ಸುಪತಿತ್ಥಾ ರಮಣೀಯಾ। ಸಮನ್ತಾ ಚ ಗೋಚರಗಾಮೋ। ಅಲಂ ವತಿದಂ ಕುಲಪುತ್ತಸ್ಸ ಪಧಾನತ್ಥಿಕಸ್ಸ ಪಧಾನಾಯಾತಿ। ಸೋ ಖೋ ಅಹಂ। ಭಾರದ್ವಾಜ। ತತ್ಥೇವ ನಿಸೀದಿಂ ಅಲಮಿದಂ ಪಧಾನಾಯಾತಿ। ಅಪಿಸ್ಸು ಮಂ। ಭಾರದ್ವಾಜ। ತಿಸ್ಸೋ ಉಪಮಾ ಪಟಿಭಂಸು ಅನಚ್ಛರಿಯಾ ಪುಬ್ಬೇ ಅಸ್ಸುತಪುಬ್ಬಾ।>
    text <ಸೇಯ್ಯಥಾಪಿ। ಭಾರದ್ವಾಜ। ಅಲ್ಲಂ ಕಟ್ಠಂ ಸಸ್ನೇಹಂ ಉದಕೇ ನಿಕ್ಖಿತ್ತಂ। ಅಥ ಪುರಿಸೋ ಆಗಚ್ಛೇಯ್ಯ ಉತ್ತರಾರಣಿಂ ಆದಾಯ ಅಗ್ಗಿಂ ಅಭಿನಿಬ್ಬತ್ತೇಸ್ಸಾಮಿ। ತೇಜೋ ಪಾತುಕರಿಸ್ಸಾಮೀತಿ। ತಂ ಕಿಂ ಮಞ್ಞಸಿ। ಭಾರದ್ವಾಜ। ಅಪಿ ನು ಸೋ ಪುರಿಸೋ ಅಮುಂ ಅಲ್ಲಂ ಕಟ್ಠಂ ಸಸ್ನೇಹಂ ಉದಕೇ ನಿಕ್ಖಿತ್ತಂ ಉತ್ತರಾರಣಿಂ ಆದಾಯ ಅಭಿಮನ್ಥೇನ್ತೋ ಅಗ್ಗಿಂ ಅಭಿನಿಬ್ಬತ್ತೇಯ್ಯ। ತೇಜೋ ಪಾತುಕರೇಯ್ಯಾತಿ॥ ನೋ ಹಿದಂ। ಭೋ ಗೋತಮ। ತಂ ಕಿಸ್ಸ ಹೇತು॥ ಅದುಞ್ಹಿ। ಭೋ ಗೋತಮ। ಅಲ್ಲಂ ಕಟ್ಠಂ ಸಸ್ನೇಹಂ। ತಞ್ಚ ಪನ ಉದಕೇ ನಿಕ್ಖಿತ್ತಂ। ಯಾವದೇವ ಚ ಪನ ಸೋ ಪುರಿಸೋ ಕಿಲಮಥಸ್ಸ ವಿಘಾತಸ್ಸ ಭಾಗೀ ಅಸ್ಸಾತಿ। ಏವಮೇವ ಖೋ। ಭಾರದ್ವಾಜ। ಯೇ ಹಿ ಕೇಚಿ ಸಮಣಾ ವಾ ಬ್ರಾಹ್ಮಣಾ ವಾ ಕಾಯೇನ ಚೇವ ಚಿತ್ತೇನ ಚ ಕಾಮೇಹಿ ಅವೂಪಕಟ್ಠಾ ವಿಹರನ್ತಿ। ಯೋ ಚ ನೇಸಂ ಕಾಮೇಸು ಕಾಮಚ್ಛನ್ದೋ ಕಾಮಸ್ನೇಹೋ ಕಾಮಮುಚ್ಛಾ ಕಾಮಪಿಪಾಸಾ ಕಾಮಪರಿಳಾಹೋ ಸೋ ಚ ಅಜ್ಝತ್ತಂ ನ ಸುಪ್ಪಹೀನೋ ಹೋತಿ ನ ಸುಪ್ಪಟಿಪ್ಪಸ್ಸದ್ಧೋ। ಓಪಕ್ಕಮಿಕಾ ಚೇಪಿ ತೇ ಭೋನ್ತೋ ಸಮಣಬ್ರಾಹ್ಮಣಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯನ್ತಿ। ಅಭಬ್ಬಾವ ತೇ ಞಾಣಾಯ ದಸ್ಸನಾಯ ಅನುತ್ತರಾಯ ಸಮ್ಬೋಧಾಯ। ನೋ ಚಪಿ ತೇ ಭೋನ್ತೋ ಸಮಣಬ್ರಾಹ್ಮಣಾ ಓಪಕ್ಕಮಿಕಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯನ್ತಿ ಅಭಬ್ಬಾವ ತೇ ಞಾಣಾಯ ದಸ್ಸನಾಯ ಅನುತ್ತರಾಯ ಸಮ್ಬೋಧಾಯ। ಅಯಂ ಖೋ ಮಂ। ಭಾರದ್ವಾಜ। ಪಠಮಾ ಉಪಮಾ ಪಟಿಭಾಸಿ ಅನಚ್ಛರಿಯಾ ಪುಬ್ಬೇ ಅಸ್ಸುತಪುಬ್ಬಾ।>
    text <೪೭೮>, <ಅಪರಾಪಿ ಖೋ ಮಂ। ಭಾರದ್ವಾಜ। ದುತಿಯಾ ಉಪಮಾ ಪಟಿಭಾಸಿ ಅನಚ್ಛರಿಯಾ ಪುಬ್ಬೇ ಅಸ್ಸುತಪುಬ್ಬಾ। ಸೇಯ್ಯಥಾಪಿ। ಭಾರದ್ವಾಜ। ಅಲ್ಲಂ ಕಟ್ಠಂ ಸಸ್ನೇಹಂ ಆರಕಾ ಉದಕಾ ಥಲೇ ನಿಕ್ಖಿತ್ತಂ। ಅಥ ಪುರಿಸೋ ಆಗಚ್ಛೇಯ್ಯ ಉತ್ತರಾರಣಿಂ ಆದಾಯ ಅಗ್ಗಿಂ ಅಭಿನಿಬ್ಬತ್ತೇಸ್ಸಾಮಿ। ತೇಜೋ ಪಾತುಕರಿಸ್ಸಾಮೀತಿ। ತಂ ಕಿಂ ಮಞ್ಞಸಿ। ಭಾರದ್ವಾಜ। ಅಪಿ ನು ಸೋ ಪುರಿಸೋ ಅಮುಂ ಅಲ್ಲಂ ಕಟ್ಠಂ ಸಸ್ನೇಹಂ ಆರಕಾ ಉದಕಾ ಥಲೇ ನಿಕ್ಖಿತ್ತಂ ಉತ್ತರಾರಣಿಂ ಆದಾಯ ಅಭಿಮನ್ಥೇನ್ತೋ ಅಗ್ಗಿಂ ಅಭಿನಿಬ್ಬತ್ತೇಯ್ಯ ತೇಜೋ ಪಾತುಕರೇಯ್ಯಾತಿ॥ ನೋ ಹಿದಂ। ಭೋ ಗೋತಮ। ತಂ ಕಿಸ್ಸ ಹೇತು॥ ಅದುಞ್ಹಿ। ಭೋ ಗೋತಮ। ಅಲ್ಲಂ ಕಟ್ಠಂ ಸಸ್ನೇಹಂ। ಕಿಞ್ಚಾಪಿ ಆರಕಾ ಉದಕಾ ಥಲೇ ನಿಕ್ಖಿತ್ತಂ। ಯಾವದೇವ ಚ ಪನ ಸೋ ಪುರಿಸೋ ಕಿಲಮಥಸ್ಸ ವಿಘಾತಸ್ಸ ಭಾಗೀ ಅಸ್ಸಾತಿ। ಏವಮೇವ ಖೋ। ಭಾರದ್ವಾಜ। ಯೇ ಹಿ ಕೇಚಿ ಸಮಣಾ ವಾ ಬ್ರಾಹ್ಮಣಾ ವಾ ಕಾಯೇನ ಚೇವ ಚಿತ್ತೇನ ಚ ಕಾಮೇಹಿ ವೂಪಕಟ್ಠಾ ವಿಹರನ್ತಿ। ಯೋ ಚ ನೇಸಂ ಕಾಮೇಸು ಕಾಮಚ್ಛನ್ದೋ ಕಾಮಸ್ನೇಹೋ ಕಾಮಮುಚ್ಛಾ ಕಾಮಪಿಪಾಸಾ ಕಾಮಪರಿಳಾಹೋ ಸೋ ಚ ಅಜ್ಝತ್ತಂ ನ ಸುಪ್ಪಹೀನೋ ಹೋತಿ ನ ಸುಪ್ಪಟಿಪ್ಪಸ್ಸದ್ಧೋ। ಓಪಕ್ಕಮಿಕಾ ಚೇಪಿ ತೇ ಭೋನ್ತೋ ಸಮಣಬ್ರಾಹ್ಮಣಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯನ್ತಿ। ಅಭಬ್ಬಾವ ತೇ ಞಾಣಾಯ ದಸ್ಸನಾಯ ಅನುತ್ತರಾಯ ಸಮ್ಬೋಧಾಯ। ನೋ ಚೇಪಿ ತೇ ಭೋನ್ತೋ ಸಮಣಬ್ರಾಹ್ಮಣಾ ಓಪಕ್ಕಮಿಕಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯನ್ತಿ। ಅಭಬ್ಬಾವ ತೇ ಞಾಣಾಯ ದಸ್ಸನಾಯ ಅನುತ್ತರಾಯ ಸಮ್ಬೋಧಾಯ। ಅಯಂ ಖೋ ಮಂ। ಭಾರದ್ವಾಜ। ದುತಿಯಾ ಉಪಮಾ ಪಟಿಭಾಸಿ ಅನಚ್ಛರಿಯಾ ಪುಬ್ಬೇ ಅಸ್ಸುತಪುಬ್ಬಾ।>
    text <೪೭೯>, <ಅಪರಾಪಿ ಖೋ ಮಂ। ಭಾರದ್ವಾಜ। ತತಿಯಾ ಉಪಮಾ ಪಟಿಭಾಸಿ ಅನಚ್ಛರಿಯಾ ಪುಬ್ಬೇ ಅಸ್ಸುತಪುಬ್ಬಾ। ಸೇಯ್ಯಥಾಪಿ। ಭಾರದ್ವಾಜ। ಸುಕ್ಖಂ ಕಟ್ಠಂ ಕೋಳಾಪಂ ಆರಕಾ ಉದಕಾ ಥಲೇ ನಿಕ್ಖಿತ್ತಂ। ಅಥ ಪುರಿಸೋ ಆಗಚ್ಛೇಯ್ಯ ಉತ್ತರಾರಣಿಂ ಆದಾಯ ಅಗ್ಗಿಂ ಅಭಿನಿಬ್ಬತ್ತೇಸ್ಸಾಮಿ। ತೇಜೋ ಪಾತುಕರಿಸ್ಸಾಮೀತಿ। ತಂ ಕಿಂ ಮಞ್ಞಸಿ। ಭಾರದ್ವಾಜ। ಅಪಿ ನು ಸೋ ಪುರಿಸೋ ಅಮುಂ ಸುಕ್ಖಂ ಕಟ್ಠಂ ಕೋಳಾಪಂ ಆರಕಾ ಉದಕಾ ಥಲೇ ನಿಕ್ಖಿತ್ತಂ ಉತ್ತರಾರಣಿಂ ಆದಾಯ ಅಭಿಮನ್ಥೇನ್ತೋ ಅಗ್ಗಿಂ ಅಭಿನಿಬ್ಬತ್ತೇಯ್ಯ। ತೇಜೋ ಪಾತುಕರೇಯ್ಯಾತಿ॥ ಏವಂ ಭೋ ಗೋತಮ। ತಂ ಕಿಸ್ಸ ಹೇತು॥ ಅದುಞ್ಹಿ। ಭೋ ಗೋತಮ। ಸುಕ್ಖಂ ಕಟ್ಠಂ ಕೋಳಾಪಂ। ತಞ್ಚ ಪನ ಆರಕಾ ಉದಕಾ ಥಲೇ ನಿಕ್ಖಿತ್ತನ್ತಿ। ಏವಮೇವ ಖೋ। ಭಾರದ್ವಾಜ। ಯೇ ಹಿ ಕೇಚಿ ಸಮಣಾ ವಾ ಬ್ರಾಹ್ಮಣಾ ವಾ ಕಾಯೇನ ಚೇವ ಚಿತ್ತೇನ ಚ ಕಾಮೇಹಿ ವೂಪಕಟ್ಠಾ ವಿಹರನ್ತಿ। ಯೋ ಚ ನೇಸಂ ಕಾಮೇಸು ಕಾಮಚ್ಛನ್ದೋ ಕಾಮಸ್ನೇಹೋ ಕಾಮಮುಚ್ಛಾ ಕಾಮಪಿಪಾಸಾ ಕಾಮಪರಿಳಾಹೋ ಸೋ ಚ ಅಜ್ಝತ್ತಂ ಸುಪ್ಪಹೀನೋ ಹೋತಿ ಸುಪ್ಪಟಿಪ್ಪಸ್ಸದ್ಧೋ। ಓಪಕ್ಕಮಿಕಾ ಚೇಪಿ ತೇ ಭೋನ್ತೋ ಸಮಣಬ್ರಾಹ್ಮಣಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯನ್ತಿ। ಭಬ್ಬಾವ ತೇ ಞಾಣಾಯ ದಸ್ಸನಾಯ ಅನುತ್ತರಾಯ ಸಮ್ಬೋಧಾಯ। ನೋ ಚೇಪಿ ತೇ ಭೋನ್ತೋ ಸಮಣಬ್ರಾಹ್ಮಣಾ ಓಪಕ್ಕಮಿಕಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯನ್ತಿ। ಭಬ್ಬಾವ ತೇ ಞಾಣಾಯ ದಸ್ಸನಾಯ ಅನುತ್ತರಾಯ ಸಮ್ಬೋಧಾಯ। ಅಯಂ ಖೋ ಮಂ। ಭಾರದ್ವಾಜ। ತತಿಯಾ ಉಪಮಾ ಪಟಿಭಾಸಿ ಅನಚ್ಛರಿಯಾ ಪುಬ್ಬೇ ಅಸ್ಸುತಪುಬ್ಬಾ। ಇಮಾ ಖೋ ಮಂ। ಭಾರದ್ವಾಜ। ತಿಸ್ಸೋ ಉಪಮಾ ಪಟಿಭಂಸು ಅನಚ್ಛರಿಯಾ ಪುಬ್ಬೇ ಅಸ್ಸುತಪುಬ್ಬಾ।>
    text <೪೮೦>, <ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ಯಂನೂನಾಹಂ ದನ್ತೇಭಿದನ್ತಮಾಧಾಯ। ಜಿವ್ಹಾಯ ತಾಲುಂ ಆಹಚ್ಚ। ಚೇತಸಾ ಚಿತ್ತಂ ಅಭಿನಿಗ್ಗಣ್ಹೇಯ್ಯಂ ಅಭಿನಿಪ್ಪೀಳೇಯ್ಯಂ ಅಭಿಸನ್ತಾಪೇಯ್ಯನ್ತಿ। ಸೋ ಖೋ ಅಹಂ। ಭಾರದ್ವಾಜ। ದನ್ತೇಭಿದನ್ತಮಾಧಾಯ। ಜಿವ್ಹಾಯ ತಾಲುಂ ಆಹಚ್ಚ। ಚೇತಸಾ ಚಿತ್ತಂ ಅಭಿನಿಗ್ಗಣ್ಹಾಮಿ ಅಭಿನಿಪ್ಪೀಳೇಮಿ ಅಭಿಸನ್ತಾಪೇಮಿ। ತಸ್ಸ ಮಯ್ಹಂ। ಭಾರದ್ವಾಜ। ದನ್ತೇಭಿದನ್ತಮಾಧಾಯ। ಜಿವ್ಹಾಯ ತಾಲುಂ ಆಹಚ್ಚ। ಚೇತಸಾ ಚಿತ್ತಂ ಅಭಿನಿಗ್ಗಣ್ಹತೋ ಅಭಿನಿಪ್ಪೀಳಯತೋ ಅಭಿಸನ್ತಾಪಯತೋ ಕಚ್ಛೇಹಿ ಸೇದಾ ಮುಚ್ಚನ್ತಿ। ಸೇಯ್ಯಥಾಪಿ। ಭಾರದ್ವಾಜ। ಬಲವಾ ಪುರಿಸೋ ದುಬ್ಬಲತರಂ ಪುರಿಸಂ ಸೀಸೇ ವಾ ಗಹೇತ್ವಾ ಖನ್ಧೇ ವಾ ಗಹೇತ್ವಾ ಅಭಿನಿಗ್ಗಣ್ಹೇಯ್ಯ ಅಭಿನಿಪ್ಪೀಳೇಯ್ಯ ಅಭಿಸನ್ತಾಪೇಯ್ಯ। ಏವಮೇವ ಖೋ ಮೇ। ಭಾರದ್ವಾಜ। ದನ್ತೇಭಿದನ್ತಮಾಧಾಯ। ಜಿವ್ಹಾಯ ತಾಲುಂ ಆಹಚ್ಚ। ಚೇತಸಾ ಚಿತ್ತಂ ಅಭಿನಿಗ್ಗಣ್ಹತೋ ಅಭಿನಿಪ್ಪೀಳಯತೋ ಅಭಿಸನ್ತಾಪಯತೋ ಕಚ್ಛೇಹಿ ಸೇದಾ ಮುಚ್ಚನ್ತಿ। ಆರದ್ಧಂ ಖೋ ಪನ ಮೇ। ಭಾರದ್ವಾಜ। ವೀರಿಯಂ ಹೋತಿ ಅಸಲ್ಲೀನಂ। ಉಪಟ್ಠಿತಾ ಸತಿ ಅಸಮ್ಮುಟ್ಠಾ। ಸಾರದ್ಧೋ ಚ ಪನ ಮೇ ಕಾಯೋ ಹೋತಿ ಅಪ್ಪಟಿಪ್ಪಸ್ಸದ್ಧೋ। ತೇನೇವ ದುಕ್ಖಪ್ಪಧಾನೇನ ಪಧಾನಾಭಿತುನ್ನಸ್ಸ ಸತೋ।>
    text <೪೮೧>, <ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ಯಂನೂನಾಹಂ ಅಪ್ಪಾಣಕಂಯೇವ ಝಾನಂ ಝಾಯೇಯ್ಯನ್ತಿ। ಸೋ ಖೋ ಅಹಂ। ಭಾರದ್ವಾಜ। ಮುಖತೋ ಚ ನಾಸತೋ ಚ ಅಸ್ಸಾಸಪಸ್ಸಾಸೇ ಉಪರುನ್ಧಿಂ। ತಸ್ಸ ಮಯ್ಹಂ। ಭಾರದ್ವಾಜ। ಮುಖತೋ ಚ ನಾಸತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಕಣ್ಣಸೋತೇಹಿ ವಾತಾನಂ ನಿಕ್ಖಮನ್ತಾನಂ ಅಧಿಮತ್ತೋ ಸದ್ದೋ ಹೋತಿ। ಸೇಯ್ಯಥಾಪಿ ನಾಮ ಕಮ್ಮಾರಗಗ್ಗರಿಯಾ ಧಮಮಾನಾಯ ಅಧಿಮತ್ತೋ ಸದ್ದೋ ಹೋತಿ। ಏವಮೇವ ಖೋ ಮೇ। ಭಾರದ್ವಾಜ। ಮುಖತೋ ಚ ನಾಸತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಕಣ್ಣಸೋತೇಹಿ ವಾತಾನಂ ನಿಕ್ಖಮನ್ತಾನಂ ಅಧಿಮತ್ತೋ ಸದ್ದೋ ಹೋತಿ। ಆರದ್ಧಂ ಖೋ ಪನ ಮೇ। ಭಾರದ್ವಾಜ। ವೀರಿಯಂ ಹೋತಿ ಅಸಲ್ಲೀನಂ। ಉಪಟ್ಠಿತಾ ಸತಿ ಅಸಮ್ಮುಟ್ಠಾ। ಸಾರದ್ಧೋ ಚ ಪನ ಮೇ ಕಾಯೋ ಹೋತಿ ಅಪ್ಪಟಿಪ್ಪಸ್ಸದ್ಧೋ। ತೇನೇವ ದುಕ್ಖಪ್ಪಧಾನೇನ ಪಧಾನಾಭಿತುನ್ನಸ್ಸ ಸತೋ।>
    text <ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ಯಂನೂನಾಹಂ ಅಪ್ಪಾಣಕಂಯೇವ ಝಾನಂ ಝಾಯೇಯ್ಯನ್ತಿ। ಸೋ ಖೋ ಅಹಂ। ಭಾರದ್ವಾಜ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇ ಉಪರುನ್ಧಿಂ। ತಸ್ಸ ಮಯ್ಹಂ। ಭಾರದ್ವಾಜ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಅಧಿಮತ್ತಾ ವಾತಾ ಮುದ್ಧನಿ ಊಹನನ್ತಿ। ಸೇಯ್ಯಥಾಪಿ। ಭಾರದ್ವಾಜ। ಬಲವಾ ಪುರಿಸೋ। ತಿಣ್ಹೇನ ಸಿಖರೇನ ಮುದ್ಧನಿ ಅಭಿಮತ್ಥೇಯ್ಯ। ಏವಮೇವ ಖೋ ಮೇ। ಭಾರದ್ವಾಜ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಅಧಿಮತ್ತಾ ವಾತಾ ಮುದ್ಧನಿ ಊಹನನ್ತಿ। ಆರದ್ಧಂ ಖೋ ಪನ ಮೇ। ಭಾರದ್ವಾಜ। ವೀರಿಯಂ ಹೋತಿ ಅಸಲ್ಲೀನಂ। ಉಪಟ್ಠಿತಾ ಸತಿ ಅಸಮ್ಮುಟ್ಠಾ। ಸಾರದ್ಧೋ ಚ ಪನ ಮೇ ಕಾಯೋ ಹೋತಿ ಅಪ್ಪಟಿಪ್ಪಸ್ಸದ್ಧೋ। ತೇನೇವ ದುಕ್ಖಪ್ಪಧಾನೇನ ಪಧಾನಾಭಿತುನ್ನಸ್ಸ ಸತೋ।>
    text <ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ಯಂನೂನಾಹಂ ಅಪ್ಪಾಣಕಂಯೇವ ಝಾನಂ ಝಾಯೇಯ್ಯನ್ತಿ। ಸೋ ಖೋ ಅಹಂ। ಭಾರದ್ವಾಜ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇ ಉಪರುನ್ಧಿಂ। ತಸ್ಸ ಮಯ್ಹಂ। ಭಾರದ್ವಾಜ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಅಧಿಮತ್ತಾ ಸೀಸೇ ಸೀಸವೇದನಾ ಹೋನ್ತಿ। ಸೇಯ್ಯಥಾಪಿ। ಭಾರದ್ವಾಜ। ಬಲವಾ ಪುರಿಸೋ ದಳ್ಹೇನ ವರತ್ತಕ್ಖಣ್ಡೇನ ಸೀಸೇ ಸೀಸವೇಠಂ ದದೇಯ್ಯ। ಏವಮೇವ ಖೋ। ಭಾರದ್ವಾಜ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಅಧಿಮತ್ತಾ ಸೀಸೇ ಸೀಸವೇದನಾ ಹೋನ್ತಿ। ಆರದ್ಧಂ ಖೋ ಪನ ಮೇ। ಭಾರದ್ವಾಜ। ವೀರಿಯಂ ಹೋತಿ ಅಸಲ್ಲೀನಂ। ಉಪಟ್ಠಿತಾ ಸತಿ ಅಸಮ್ಮುಟ್ಠಾ। ಸಾರದ್ಧೋ ಚ ಪನ ಮೇ ಕಾಯೋ ಹೋತಿ ಅಪ್ಪಟಿಪ್ಪಸ್ಸದ್ಧೋ। ತೇನೇವ ದುಕ್ಖಪ್ಪಧಾನೇನ ಪಧಾನಾಭಿತುನ್ನಸ್ಸ ಸತೋ।>
    text <ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ಯಂನೂನಾಹಂ ಅಪ್ಪಾಣಕಂಯೇವ ಝಾನಂ ಝಾಯೇಯ್ಯನ್ತಿ। ಸೋ ಖೋ ಅಹಂ। ಭಾರದ್ವಾಜ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇ ಉಪರುನ್ಧಿಂ। ತಸ್ಸ ಮಯ್ಹಂ। ಭಾರದ್ವಾಜ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಅಧಿಮತ್ತಾ ವಾತಾ ಕುಚ್ಛಿಂ ಪರಿಕನ್ತನ್ತಿ। ಸೇಯ್ಯಥಾಪಿ। ಭಾರದ್ವಾಜ। ದಕ್ಖೋ ಗೋಘಾತಕೋ ವಾ ಗೋಘಾತಕನ್ತೇವಾಸೀ ವಾ ತಿಣ್ಹೇನ ಗೋವಿಕನ್ತನೇನ ಕುಚ್ಛಿಂ ಪರಿಕನ್ತೇಯ್ಯ। ಏವಮೇವ ಖೋ ಮೇ। ಭಾರದ್ವಾಜ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಅಧಿಮತ್ತಾ ವಾತಾ ಕುಚ್ಛಿಂ ಪರಿಕನ್ತನ್ತಿ। ಆರದ್ಧಂ ಖೋ ಪನ ಮೇ। ಭಾರದ್ವಾಜ। ವೀರಿಯಂ ಹೋತಿ ಅಸಲ್ಲೀನಂ ಉಪಟ್ಠಿತಾ ಸತಿ ಅಸಮ್ಮುಟ್ಠಾ। ಸಾರದ್ಧೋ ಚ ಪನ ಮೇ ಕಾಯೋ ಹೋತಿ ಅಪ್ಪಟಿಪ್ಪಸ್ಸದ್ಧೋ। ತೇನೇವ ದುಕ್ಖಪ್ಪಧಾನೇನ ಪಧಾನಾಭಿತುನ್ನಸ್ಸ ಸತೋ।>
    text <ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ಯಂನೂನಾಹಂ ಅಪ್ಪಾಣಕಂಯೇವ ಝಾನಂ ಝಾಯೇಯ್ಯನ್ತಿ। ಸೋ ಖೋ ಅಹಂ। ಭಾರದ್ವಾಜ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇ ಉಪರುನ್ಧಿಂ। ತಸ್ಸ ಮಯ್ಹಂ। ಭಾರದ್ವಾಜ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಅಧಿಮತ್ತೋ ಕಾಯಸ್ಮಿಂ ಡಾಹೋ ಹೋತಿ। ಸೇಯ್ಯಥಾಪಿ। ಭಾರದ್ವಾಜ। ದ್ವೇ ಬಲವನ್ತೋ ಪುರಿಸಾ ದುಬ್ಬಲತರಂ ಪುರಿಸಂ ನಾನಾಬಾಹಾಸು ಗಹೇತ್ವಾ ಅಙ್ಗಾರಕಾಸುಯಾ ಸನ್ತಾಪೇಯ್ಯುಂ ಸಮ್ಪರಿತಾಪೇಯ್ಯುಂ। ಏವಮೇವ ಖೋ ಮೇ। ಭಾರದ್ವಾಜ। ಮುಖತೋ ಚ ನಾಸತೋ ಚ ಕಣ್ಣತೋ ಚ ಅಸ್ಸಾಸಪಸ್ಸಾಸೇಸು ಉಪರುದ್ಧೇಸು ಅಧಿಮತ್ತೋ ಕಾಯಸ್ಮಿಂ ಡಾಹೋ ಹೋತಿ। ಆರದ್ಧಂ ಖೋ ಪನ ಮೇ। ಭಾರದ್ವಾಜ। ವೀರಿಯಂ ಹೋತಿ ಅಸಲ್ಲೀನಂ। ಉಪಟ್ಠಿತಾ ಸತಿ ಅಸಮ್ಮುಟ್ಠಾ। ಸಾರದ್ಧೋ ಚ ಪನ ಮೇ ಕಾಯೋ ಹೋತಿ ಅಪ್ಪಟಿಪ್ಪಸ್ಸದ್ಧೋ। ತೇನೇವ ದುಕ್ಖಪ್ಪಧಾನೇನ ಪಧಾನಾಭಿತುನ್ನಸ್ಸ ಸತೋ। ಅಪಿಸ್ಸು ಮಂ। ಭಾರದ್ವಾಜ। ದೇವತಾ ದಿಸ್ವಾ ಏವಮಾಹಂಸು ಕಾಲಙ್ಕತೋ ಸಮಣೋ ಗೋತಮೋತಿ। ಏಕಚ್ಚಾ ದೇವತಾ ಏವಮಾಹಂಸು ನ ಕಾಲಙ್ಕತೋ ಸಮಣೋ ಗೋತಮೋ। ಅಪಿ ಚ ಕಾಲಙ್ಕರೋತೀತಿ। ಏಕಚ್ಚಾ ದೇವತಾ ಏವಮಾಹಂಸು ನ ಕಾಲಙ್ಕತೋ ಸಮಣೋ ಗೋತಮೋ। ನಾಪಿ ಕಾಲಙ್ಕರೋತಿ। ಅರಹಂ ಸಮಣೋ ಗೋತಮೋ। ವಿಹಾರೋತ್ವೇವ ಸೋ ಅರಹತೋ ಏವರೂಪೋ ಹೋತೀತಿ।>
    text <ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ಯಂನೂನಾಹಂ ಸಬ್ಬಸೋ ಆಹಾರುಪಚ್ಛೇದಾಯ ಪಟಿಪಜ್ಜೇಯ್ಯನ್ತಿ। ಅಥ ಖೋ ಮಂ। ಭಾರದ್ವಾಜ। ದೇವತಾ ಉಪಸಙ್ಕಮಿತ್ವಾ ಏತದವೋಚುಂ ಮಾ ಖೋ ತ್ವಂ। ಮಾರಿಸ। ಸಬ್ಬಸೋ ಆಹಾರುಪಚ್ಛೇದಾಯ ಪಟಿಪಜ್ಜಿ। ಸಚೇ ಖೋ ತ್ವಂ। ಮಾರಿಸ। ಸಬ್ಬಸೋ ಆಹಾರುಪಚ್ಛೇದಾಯ ಪಟಿಪಜ್ಜಿಸ್ಸಸಿ। ತಸ್ಸ ತೇ ಮಯಂ ದಿಬ್ಬಂ ಓಜಂ ಲೋಮಕೂಪೇಹಿ ಅಜ್ಝೋಹಾರೇಸ್ಸಾಮ। ತಾಯ ತ್ವಂ ಯಾಪೇಸ್ಸಸೀತಿ। ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ಅಹಞ್ಚೇವ ಖೋ ಪನ ಸಬ್ಬಸೋ ಅಜಜ್ಜಿತಂ ಪಟಿಜಾನೇಯ್ಯಂ। ಇಮಾ ಚ ಮೇ ದೇವತಾ ದಿಬ್ಬಂ ಓಜಂ ಲೋಮಕೂಪೇಹಿ ಅಜ್ಝೋಹಾರೇಯ್ಯುಂ। ತಾಯ ಚಾಹಂ ಯಾಪೇಯ್ಯಂ। ತಂ ಮಮಸ್ಸ ಮುಸಾತಿ। ಸೋ ಖೋ ಅಹಂ। ಭಾರದ್ವಾಜ। ತಾ ದೇವತಾ ಪಚ್ಚಾಚಿಕ್ಖಾಮಿ। ಹಲನ್ತಿ ವದಾಮಿ।>
    text <ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ಯಂನೂನಾಹಂ ಥೋಕಂ ಥೋಕಂ ಆಹಾರಂ ಆಹಾರೇಯ್ಯಂ ಪಸತಂ ಪಸತಂ। ಯದಿ ವಾ ಮುಗ್ಗಯೂಸಂ। ಯದಿ ವಾ ಕುಲತ್ಥಯೂಸಂ। ಯದಿ ವಾ ಕಳಾಯಯೂಸಂ। ಯದಿ ವಾ ಹರೇಣುಕಯೂಸನ್ತಿ। ಸೋ ಖೋ ಅಹಂ। ಭಾರದ್ವಾಜ। ಥೋಕಂ ಥೋಕಂ ಆಹಾರಂ ಆಹಾರೇಸಿಂ ಪಸತಂ ಪಸತಂ। ಯದಿ ವಾ ಮುಗ್ಗಯೂಸಂ। ಯದಿ ವಾ ಕುಲತ್ಥಯೂಸಂ। ಯದಿ ವಾ ಕಳಾಯಯೂಸಂ। ಯದಿ ವಾ ಹರೇಣುಕಯೂಸಂ। ತಸ್ಸ ಮಯ್ಹಂ। ಭಾರದ್ವಾಜ। ಥೋಕಂ ಥೋಕಂ ಆಹಾರಂ ಆಹಾರಯತೋ ಪಸತಂ ಪಸತಂ। ಯದಿ ವಾ ಮುಗ್ಗಯೂಸಂ। ಯದಿ ವಾ ಕುಲತ್ಥಯೂಸಂ। ಯದಿ ವಾ ಕಳಾಯಯೂಸಂ। ಯದಿ ವಾ ಹರೇಣುಕಯೂಸಂ। ಅಧಿಮತ್ತಕಸಿಮಾನಂ ಪತ್ತೋ ಕಾಯೋ ಹೋತಿ। ಸೇಯ್ಯಥಾಪಿ ನಾಮ ಆಸೀತಿಕಪಬ್ಬಾನಿ ವಾ ಕಾಳಪಬ್ಬಾನಿ ವಾ। ಏವಮೇವಸ್ಸು ಮೇ ಅಙ್ಗಪಚ್ಚಙ್ಗಾನಿ ಭವನ್ತಿ ತಾಯೇವಪ್ಪಾಹಾರತಾಯ। ಸೇಯ್ಯಥಾಪಿ ನಾಮ ಓಟ್ಠಪದಂ। ಏವಮೇವಸ್ಸು ಮೇ ಆನಿಸದಂ ಹೋತಿ ತಾಯೇವಪ್ಪಾಹಾರತಾಯ। ಸೇಯ್ಯಥಾಪಿ ನಾಮ ವಟ್ಟನಾವಳೀ। ಏವಮೇವಸ್ಸು ಮೇ ಪಿಟ್ಠಿಕಣ್ಟಕೋ ಉಣ್ಣತಾವನತೋ ಹೋತಿ ತಾಯೇವಪ್ಪಾಹಾರತಾಯ। ಸೇಯ್ಯಥಾಪಿ ನಾಮ ಜರಸಾಲಾಯ ಗೋಪಾನಸಿಯೋ ಓಲುಗ್ಗವಿಲುಗ್ಗಾ ಭವನ್ತಿ। ಏವಮೇವಸ್ಸು ಮೇ ಫಾಸುಳಿಯೋ ಓಲುಗ್ಗವಿಲುಗ್ಗಾ ಭವನ್ತಿ ತಾಯೇವಪ್ಪಾಹಾರತಾಯ। ಸೇಯ್ಯಥಾಪಿ ನಾಮ ಗಮ್ಭೀರೇ ಉದಪಾನೇ ಉದಕತಾರಕಾ ಗಮ್ಭೀರಗತಾ ಓಕ್ಖಾಯಿಕಾ ದಿಸ್ಸನ್ತಿ। ಏವಮೇವಸ್ಸು ಮೇ ಅಕ್ಖಿಕೂಪೇಸು ಅಕ್ಖಿತಾರಕಾ ಗಮ್ಭೀರಗತಾ ಓಕ್ಖಾಯಿಕಾ ದಿಸ್ಸನ್ತಿ ತಾಯೇವಪ್ಪಾಹಾರತಾಯ। ಸೇಯ್ಯಥಾಪಿ ನಾಮ ತಿತ್ತಕಾಲಾಬು ಆಮಕಚ್ಛಿನ್ನೋ ವಾತಾತಪೇನ ಸಂಫುಟಿತೋ ಹೋತಿ ಸಮ್ಮಿಲಾತೋ। ಏವಮೇವಸ್ಸು ಮೇ ಸೀಸಚ್ಛವಿ ಸಂಫುಟಿತಾ ಹೋತಿ ಸಮ್ಮಿಲಾತಾ ತಾಯೇವಪ್ಪಾಹಾರತಾಯ। ಸೋ ಖೋ ಅಹಂ। ಭಾರದ್ವಾಜ। ಉದರಚ್ಛವಿಂ ಪರಿಮಸಿಸ್ಸಾಮೀತಿ ಪಿಟ್ಠಿಕಣ್ಟಕಂಯೇವ ಪರಿಗ್ಗಣ್ಹಾಮಿ। ಪಿಟ್ಠಿಕಣ್ಟಕಂ ಪರಿಮಸಿಸ್ಸಾಮೀತಿ ಉದರಚ್ಛವಿಂಯೇವ ಪರಿಗ್ಗಣ್ಹಾಮಿ। ಯಾವಸ್ಸು ಮೇ। ಭಾರದ್ವಾಜ। ಉದರಚ್ಛವಿ ಪಿಟ್ಠಿಕಣ್ಟಕಂ ಅಲ್ಲೀನಾ ಹೋತಿ ತಾಯೇವಪ್ಪಾಹಾರತಾಯ। ಸೋ ಖೋ ಅಹಂ। ಭಾರದ್ವಾಜ। ವಚ್ಚಂ ವಾ ಮುತ್ತಂ ವಾ ಕರಿಸ್ಸಾಮೀತಿ ತತ್ಥೇವ ಅವಕುಜ್ಜೋ ಪಪತಾಮಿ ತಾಯೇವಪ್ಪಾಹಾರತಾಯ। ಸೋ ಖೋ ಅಹಂ। ಭಾರದ್ವಾಜ। ಇಮಮೇವ ಕಾಯಂ ಅಸ್ಸಾಸೇನ್ತೋ ಪಾಣಿನಾ ಗತ್ತಾನಿ ಅನುಮಜ್ಜಾಮಿ। ತಸ್ಸ ಮಯ್ಹಂ। ಭಾರದ್ವಾಜ। ಪಾಣಿನಾ ಗತ್ತಾನಿ ಅನುಮಜ್ಜತೋ ಪೂತಿಮೂಲಾನಿ ಲೋಮಾನಿ ಕಾಯಸ್ಮಾ ಪಪತನ್ತಿ ತಾಯೇವಪ್ಪಾಹಾರತಾಯ। ಅಪಿಸ್ಸು ಮಂ। ಭಾರದ್ವಾಜ। ಮನುಸ್ಸಾ ದಿಸ್ವಾ ಏವಮಾಹಂಸು ಕಾಳೋ ಸಮಣೋ ಗೋತಮೋತಿ। ಏಕಚ್ಚೇ ಮನುಸ್ಸಾ ಏವಮಾಹಂಸು ನ ಕಾಳೋ ಸಮಣೋ ಗೋತಮೋ। ಸಾಮೋ ಸಮಣೋ ಗೋತಮೋತಿ। ಏಕಚ್ಚೇ ಮನುಸ್ಸಾ ಏವಮಾಹಂಸು ನ ಕಾಳೋ ಸಮಣೋ ಗೋತಮೋ ನಪಿ ಸಾಮೋ। ಮಙ್ಗುರಚ್ಛವಿ ಸಮಣೋ ಗೋತಮೋತಿ। ಯಾವಸ್ಸು ಮೇ। ಭಾರದ್ವಾಜ। ತಾವ ಪರಿಸುದ್ಧೋ ಛವಿವಣ್ಣೋ ಪರಿಯೋದಾತೋ ಉಪಹತೋ ಹೋತಿ ತಾಯೇವಪ್ಪಾಹಾರತಾಯ।>
    text <೪೮೨>, <ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ಯೇ ಖೋ ಕೇಚಿ ಅತೀತಮದ್ಧಾನಂ ಸಮಣಾ ವಾ ಬ್ರಾಹ್ಮಣಾ ವಾ ಓಪಕ್ಕಮಿಕಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯಿಂಸು। ಏತಾವಪರಮಂ। ನಯಿತೋ ಭಿಯ್ಯೋ। ಯೇಪಿ ಹಿ ಕೇಚಿ ಅನಾಗತಮದ್ಧಾನಂ ಸಮಣಾ ವಾ ಬ್ರಾಹ್ಮಣಾ ವಾ ಓಪಕ್ಕಮಿಕಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯಿಸ್ಸನ್ತಿ। ಏತಾವಪರಮಂ। ನಯಿತೋ ಭಿಯ್ಯೋ। ಯೇಪಿ ಹಿ ಕೇಚಿ ಏತರಹಿ ಸಮಣಾ ವಾ ಬ್ರಾಹ್ಮಣಾ ವಾ ಓಪಕ್ಕಮಿಕಾ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದಯನ್ತಿ। ಏತಾವಪರಮಂ। ನಯಿತೋ ಭಿಯ್ಯೋ। ನ ಖೋ ಪನಾಹಂ ಇಮಾಯ ಕಟುಕಾಯ ದುಕ್ಕರಕಾರಿಕಾಯ ಅಧಿಗಚ್ಛಾಮಿ ಉತ್ತರಿ ಮನುಸ್ಸಧಮ್ಮಾ ಅಲಮರಿಯಞಾಣದಸ್ಸನವಿಸೇಸಂ। ಸಿಯಾ ನು ಖೋ ಅಞ್ಞೋ ಮಗ್ಗೋ ಬೋಧಾಯಾತಿ॥ ತಸ್ಸ ಮಯ್ಹಂ ಭಾರದ್ವಾಜ। ಏತದಹೋಸಿ ಅಭಿಜಾನಾಮಿ ಖೋ ಪನಾಹಂ ಪಿತು ಸಕ್ಕಸ್ಸ ಕಮ್ಮನ್ತೇ ಸೀತಾಯ ಜಮ್ಬುಚ್ಛಾಯಾಯ ನಿಸಿನ್ನೋ ವಿವಿಚ್ಚೇವ ಕಾಮೇಹಿ ವಿವಿಚ್ಚ ಅಕುಸಲೇಹಿ ಧಮ್ಮೇಹಿ ಸವಿತಕ್ಕಂ ಸವಿಚಾರಂ ವಿವೇಕಜಂ ಪೀತಿಸುಖಂ ಪಠಮಂ ಝಾನಂ ಉಪಸಮ್ಪಜ್ಜ ವಿಹರಿತಾ। ಸಿಯಾ ನು ಖೋ ಏಸೋ ಮಗ್ಗೋ ಬೋಧಾಯಾತಿ॥ ತಸ್ಸ ಮಯ್ಹಂ। ಭಾರದ್ವಾಜ। ಸತಾನುಸಾರಿ ವಿಞ್ಞಾಣಂ ಅಹೋಸಿ ಏಸೇವ ಮಗ್ಗೋ ಬೋಧಾಯಾತಿ। ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ಕಿಂ ನು ಖೋ ಅಹಂ ತಸ್ಸ ಸುಖಸ್ಸ ಭಾಯಾಮಿ ಯಂ ತಂ ಸುಖಂ ಅಞ್ಞತ್ರೇವ ಕಾಮೇಹಿ ಅಞ್ಞತ್ರ ಅಕುಸಲೇಹಿ ಧಮ್ಮೇಹೀತಿ॥ ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ನ ಖೋ ಅಹಂ ತಸ್ಸ ಸುಖಸ್ಸ ಭಾಯಾಮಿ ಯಂ ತಂ ಸುಖಂ ಅಞ್ಞತ್ರೇವ ಕಾಮೇಹಿ ಅಞ್ಞತ್ರ ಅಕುಸಲೇಹಿ ಧಮ್ಮೇಹೀತಿ।>
    text <೪೮೩>, <ತಸ್ಸ ಮಯ್ಹಂ। ಭಾರದ್ವಾಜ। ಏತದಹೋಸಿ ನ ಖೋ ತಂ ಸುಕರಂ ಸುಖಂ ಅಧಿಗನ್ತುಂ ಏವಂ ಅಧಿಮತ್ತಕಸಿಮಾನಂ ಪತ್ತಕಾಯೇನ। ಯಂನೂನಾಹಂ ಓಳಾರಿಕಂ ಆಹಾರಂ ಆಹಾರೇಯ್ಯಂ ಓದನಕುಮ್ಮಾಸನ್ತಿ। ಸೋ ಖೋ ಅಹಂ। ಭಾರದ್ವಾಜ। ಓಳಾರಿಕಂ ಆಹಾರಂ ಆಹಾರೇಸಿಂ ಓದನಕುಮ್ಮಾಸಂ। ತೇನ ಖೋ ಪನ ಮಂ। ಭಾರದ್ವಾಜ। ಸಮಯೇನ ಪಞ್ಚವಗ್ಗಿಯಾ ಭಿಕ್ಖೂ ಪಚ್ಚುಪಟ್ಠಿತಾ ಹೋನ್ತಿ ಯಂ ಖೋ ಸಮಣೋ ಗೋತಮೋ ಧಮ್ಮಂ ಅಧಿಗಮಿಸ್ಸತಿ ತಂ ನೋ ಆರೋಚೇಸ್ಸತೀತಿ। ಯತೋ ಖೋ ಅಹಂ। ಭಾರದ್ವಾಜ। ಓಳಾರಿಕಂ ಆಹಾರಂ ಆಹಾರೇಸಿಂ ಓದನಕುಮ್ಮಾಸಂ। ಅಥ ಮೇ ತೇ ಪಞ್ಚವಗ್ಗಿಯಾ ಭಿಕ್ಖೂ ನಿಬ್ಬಿಜ್ಜ ಪಕ್ಕಮಿಂಸು ಬಾಹುಲ್ಲಿಕೋ ಸಮಣೋ ಗೋತಮೋ ಪಧಾನವಿಬ್ಭನ್ತೋ ಆವತ್ತೋ ಬಾಹುಲ್ಲಾಯಾತಿ।>
    text <ಸೋ ಖೋ ಅಹಂ। ಭಾರದ್ವಾಜ। ಓಳಾರಿಕಂ ಆಹಾರಂ ಆಹಾರೇತ್ವಾ ಬಲಂ ಗಹೇತ್ವಾ ವಿವಿಚ್ಚೇವ ಕಾಮೇಹಿ…ಪೇ॰… ಪಠಮಂ ಝಾನಂ ಉಪಸಮ್ಪಜ್ಜ ವಿಹಾಸಿಂ। ವಿತಕ್ಕವಿಚಾರಾನಂ ವೂಪಸಮಾ ಅಜ್ಝತ್ತಂ ಸಮ್ಪಸಾದನಂ ಚೇತಸೋ ಏಕೋದಿಭಾವಂ ಅವಿತಕ್ಕಂ ಅವಿಚಾರಂ ಸಮಾಧಿಜಂ ಪೀತಿಸುಖಂ ದುತಿಯಂ ಝಾನಂ… ತತಿಯಂ ಝಾನಂ… ಚತುತ್ಥಂ ಝಾನಂ ಉಪಸಮ್ಪಜ್ಜ ವಿಹಾಸಿಂ।>
    text <ಸೋ ಏವಂ ಸಮಾಹಿತೇ ಚಿತ್ತೇ ಪರಿಸುದ್ಧೇ ಪರಿಯೋದಾತೇ ಅನಙ್ಗಣೇ ವಿಗತೂಪಕ್ಕಿಲೇಸೇ ಮುದುಭೂತೇ ಕಮ್ಮನಿಯೇ ಠಿತೇ ಆನೇಞ್ಜಪ್ಪತ್ತೇ ಪುಬ್ಬೇನಿವಾಸಾನುಸ್ಸತಿಞಾಣಾಯ ಚಿತ್ತಂ ಅಭಿನಿನ್ನಾಮೇಸಿಂ। ಸೋ ಅನೇಕವಿಹಿತಂ ಪುಬ್ಬೇನಿವಾಸಂ ಅನುಸ್ಸರಾಮಿ। ಸೇಯ್ಯಥಿದಂ ಏಕಮ್ಪಿ ಜಾತಿಂ ದ್ವೇಪಿ ಜಾತಿಯೋ…ಪೇ॰… ಇತಿ ಸಾಕಾರಂ ಸಉದ್ದೇಸಂ ಅನೇಕವಿಹಿತಂ ಪುಬ್ಬೇನಿವಾಸಂ ಅನುಸ್ಸರಾಮಿ। ಅಯಂ ಖೋ ಮೇ। ಭಾರದ್ವಾಜ। ರತ್ತಿಯಾ ಪಠಮೇ ಯಾಮೇ ಪಠಮಾ ವಿಜ್ಜಾ ಅಧಿಗತಾ। ಅವಿಜ್ಜಾ ವಿಹತಾ। ವಿಜ್ಜಾ ಉಪ್ಪನ್ನಾ। ತಮೋ ವಿಹತೋ। ಆಲೋಕೋ ಉಪ್ಪನ್ನೋ। ಯಥಾ ತಂ ಅಪ್ಪಮತ್ತಸ್ಸ ಆತಾಪಿನೋ ಪಹಿತತ್ತಸ್ಸ ವಿಹರತೋ।>
    text <೪೮೪>, <ಸೋ ಏವಂ ಸಮಾಹಿತೇ ಚಿತ್ತೇ ಪರಿಸುದ್ಧೇ ಪರಿಯೋದಾತೇ ಅನಙ್ಗಣೇ ವಿಗತೂಪಕ್ಕಿಲೇಸೇ ಮುದುಭೂತೇ ಕಮ್ಮನಿಯೇ ಠಿತೇ ಆನೇಞ್ಜಪ್ಪತ್ತೇ ಸತ್ತಾನಂ ಚುತೂಪಪಾತಞಾಣಾಯ ಚಿತ್ತಂ ಅಭಿನಿನ್ನಾಮೇಸಿಂ। ಸೋ ದಿಬ್ಬೇನ ಚಕ್ಖುನಾ ವಿಸುದ್ಧೇನ ಅತಿಕ್ಕನ್ತಮಾನುಸಕೇನ ಸತ್ತೇ ಪಸ್ಸಾಮಿ ಚವಮಾನೇ ಉಪಪಜ್ಜಮಾನೇ ಹೀನೇ ಪಣೀತೇ ಸುವಣ್ಣೇ ದುಬ್ಬಣ್ಣೇ ಸುಗತೇ ದುಗ್ಗತೇ ಯಥಾಕಮ್ಮೂಪಗೇ ಸತ್ತೇ ಪಜಾನಾಮಿ…ಪೇ॰… ಅಯಂ ಖೋ ಮೇ। ಭಾರದ್ವಾಜ। ರತ್ತಿಯಾ ಮಜ್ಝಿಮೇ ಯಾಮೇ ದುತಿಯಾ ವಿಜ್ಜಾ ಅಧಿಗತಾ। ಅವಿಜ್ಜಾ ವಿಹತಾ। ವಿಜ್ಜಾ ಉಪ್ಪನ್ನಾ। ತಮೋ ವಿಹತೋ। ಆಲೋಕೋ ಉಪ್ಪನ್ನೋ। ಯಥಾ ತಂ ಅಪ್ಪಮತ್ತಸ್ಸ ಆತಾಪಿನೋ ಪಹಿತತ್ತಸ್ಸ ವಿಹರತೋ।>
    text <ಸೋ ಏವಂ ಸಮಾಹಿತೇ ಚಿತ್ತೇ ಪರಿಸುದ್ಧೇ ಪರಿಯೋದಾತೇ ಅನಙ್ಗಣೇ ವಿಗತೂಪಕ್ಕಿಲೇಸೇ ಮುದುಭೂತೇ ಕಮ್ಮನಿಯೇ ಠಿತೇ ಆನೇಞ್ಜಪ್ಪತ್ತೇ ಆಸವಾನಂ ಖಯಞಾಣಾಯ ಚಿತ್ತಂ ಅಭಿನಿನ್ನಾಮೇಸಿಂ। ಸೋ ಇದಂ ದುಕ್ಖನ್ತಿ ಯಥಾಭೂತಂ ಅಬ್ಭಞ್ಞಾಸಿಂ। ಅಯಂ ದುಕ್ಖಸಮುದಯೋತಿ ಯಥಾಭೂತಂ ಅಬ್ಭಞ್ಞಾಸಿಂ। ಅಯಂ ದುಕ್ಖನಿರೋಧೋತಿ ಯಥಾಭೂತಂ ಅಬ್ಭಞ್ಞಾಸಿಂ। ಅಯಂ ದುಕ್ಖನಿರೋಧಗಾಮಿನೀ ಪಟಿಪದಾತಿ ಯಥಾಭೂತಂ ಅಬ್ಭಞ್ಞಾಸಿಂ। ಇಮೇ ಆಸವಾತಿ ಯಥಾಭೂತಂ ಅಬ್ಭಞ್ಞಾಸಿಂ। ಅಯಂ ಆಸವಸಮುದಯೋತಿ ಯಥಾಭೂತಂ ಅಬ್ಭಞ್ಞಾಸಿಂ। ಅಯಂ ಆಸವನಿರೋಧೋತಿ ಯಥಾಭೂತಂ ಅಬ್ಭಞ್ಞಾಸಿಂ। ಅಯಂ ಆಸವನಿರೋಧಗಾಮಿನೀ ಪಟಿಪದಾತಿ ಯಥಾಭೂತಂ ಅಬ್ಭಞ್ಞಾಸಿಂ। ತಸ್ಸ ಮೇ ಏವಂ ಜಾನತೋ ಏವಂ ಪಸ್ಸತೋ ಕಾಮಾಸವಾಪಿ ಚಿತ್ತಂ ವಿಮುಚ್ಚಿತ್ಥ। ಭವಾಸವಾಪಿ ಚಿತ್ತಂ ವಿಮುಚ್ಚಿತ್ಥ। ಅವಿಜ್ಜಾಸವಾಪಿ ಚಿತ್ತಂ ವಿಮುಚ್ಚಿತ್ಥ। ವಿಮುತ್ತಸ್ಮಿಂ ವಿಮುತ್ತಮಿತಿ ಞಾಣಂ ಅಹೋಸಿ। ಖೀಣಾ ಜಾತಿ। ವುಸಿತಂ ಬ್ರಹ್ಮಚರಿಯಂ। ಕತಂ ಕರಣೀಯಂ। ನಾಪರಂ ಇತ್ಥತ್ತಾಯಾತಿ ಅಬ್ಭಞ್ಞಾಸಿಂ। ಅಯಂ ಖೋ ಮೇ। ಭಾರದ್ವಾಜ। ರತ್ತಿಯಾ ಪಚ್ಛಿಮೇ ಯಾಮೇ ತತಿಯಾ ವಿಜ್ಜಾ ಅಧಿಗತಾ। ಅವಿಜ್ಜಾ ವಿಹತಾ। ವಿಜ್ಜಾ ಉಪ್ಪನ್ನಾ। ತಮೋ ವಿಹತೋ। ಆಲೋಕೋ ಉಪ್ಪನ್ನೋ। ಯಥಾ ತಂ ಅಪ್ಪಮತ್ತಸ್ಸ ಆತಾಪಿನೋ ಪಹಿತತ್ತಸ್ಸ ವಿಹರತೋತಿ।>
    text <೪೮೫>, <ಏವಂ ವುತ್ತೇ। ಸಙ್ಗಾರವೋ ಮಾಣವೋ ಭಗವನ್ತಂ ಏತದವೋಚ ಅಟ್ಠಿತವತಂ ಭೋತೋ ಗೋತಮಸ್ಸ ಪಧಾನಂ ಅಹೋಸಿ। ಸಪ್ಪುರಿಸವತಂ ಭೋತೋ ಗೋತಮಸ್ಸ ಪಧಾನಂ ಅಹೋಸಿ। ಯಥಾ ತಂ ಅರಹತೋ ಸಮ್ಮಾಸಮ್ಬುದ್ಧಸ್ಸ। ಕಿಂ ನು ಖೋ। ಭೋ ಗೋತಮ। ಅತ್ಥಿ ದೇವಾತಿ॥ ಠಾನಸೋ ಮೇತಂ। ಭಾರದ್ವಾಜ। ವಿದಿತಂ ಯದಿದಂ ಅಧಿದೇವಾತಿ। ಕಿಂ ನು ಖೋ। ಭೋ ಗೋತಮ। ಅತ್ಥಿ ದೇವಾತಿ ಪುಟ್ಠೋ ಸಮಾನೋ ಠಾನಸೋ ಮೇತಂ। ಭಾರದ್ವಾಜ। ವಿದಿತಂ ಯದಿದಂ ಅಧಿದೇವಾತಿ ವದೇಸಿ। ನನು। ಭೋ ಗೋತಮ। ಏವಂ ಸನ್ತೇ ತುಚ್ಛಾ ಮುಸಾ ಹೋತೀತಿ॥ ಅತ್ಥಿ ದೇವಾತಿ। ಭಾರದ್ವಾಜ। ಪುಟ್ಠೋ ಸಮಾನೋ ಅತ್ಥಿ ದೇವಾತಿ ಯೋ ವದೇಯ್ಯ। ಠಾನಸೋ ಮೇ ವಿದಿತಾತಿ ಯೋ ವದೇಯ್ಯ। ಅಥ ಖ್ವೇತ್ಥ ವಿಞ್ಞುನಾ ಪುರಿಸೇನ ಏಕಂಸೇನ ನಿಟ್ಠಂ ಗನ್ತಬ್ಬಂ ಯದಿದಂ ಅತ್ಥಿ ದೇವಾತಿ। ಕಿಸ್ಸ ಪನ ಮೇ ಭವಂ ಗೋತಮೋ ಆದಿಕೇನೇವ ನ ಬ್ಯಾಕಾಸೀತಿ॥ ಉಚ್ಚೇನ ಸಮ್ಮತಂ ಖೋ ಏತಂ। ಭಾರದ್ವಾಜ। ಲೋಕಸ್ಮಿಂ ಯದಿದಂ ಅತ್ಥಿ ದೇವಾತಿ।>
    text <೪೮೬>, <ಏವಂ ವುತ್ತೇ। ಸಙ್ಗಾರವೋ ಮಾಣವೋ ಭಗವನ್ತಂ ಏತದವೋಚ ಅಭಿಕ್ಕನ್ತಂ। ಭೋ ಗೋತಮ। ಅಭಿಕ್ಕನ್ತಂ। ಭೋ ಗೋತಮ॥ ಸೇಯ್ಯಥಾಪಿ। ಭೋ ಗೋತಮ। ನಿಕ್ಕುಜ್ಜಿತಂ ವಾ ಉಕ್ಕುಜ್ಜೇಯ್ಯ। ಪಟಿಚ್ಛನ್ನಂ ವಾ ವಿವರೇಯ್ಯ। ಮೂಳ್ಹಸ್ಸ ವಾ ಮಗ್ಗಂ ಆಚಿಕ್ಖೇಯ್ಯ। ಅನ್ಧಕಾರೇ ವಾ ತೇಲಪಜ್ಜೋತಂ ಧಾರೇಯ್ಯ ಚಕ್ಖುಮನ್ತೋ ರೂಪಾನಿ ದಕ್ಖನ್ತೀತಿ ಏವಮೇವಂ ಭೋತಾ ಗೋತಮೇನ ಅನೇಕಪರಿಯಾಯೇನ ಧಮ್ಮೋ ಪಕಾಸಿತೋ। ಏಸಾಹಂ ಭವನ್ತಂ ಗೋತಮಂ ಸರಣಂ ಗಚ್ಛಾಮಿ ಧಮ್ಮಞ್ಚ ಭಿಕ್ಖುಸಙ್ಘಞ್ಚ। ಉಪಾಸಕಂ ಮಂ ಭವಂ ಗೋತಮೋ ಧಾರೇತು ಅಜ್ಜತಗ್ಗೇ ಪಾಣುಪೇತಂ ಸರಣಂ ಗತನ್ತಿ।>
    stand <ಸಙ್ಗಾರವಸುತ್ತಂ ನಿಟ್ಠಿತಂ ದಸಮಂ।>
    stand <ಬ್ರಾಹ್ಮಣವಗ್ಗೋ ನಿಟ್ಠಿತೋ ಪಞ್ಚಮೋ।>
    text <ತಸ್ಸುದ್ದಾನಂ>
    text <ಇದಂ ವಗ್ಗಾನಮುದ್ದಾನಂ>
    stand <ಮಜ್ಝಿಮಪಣ್ಣಾಸಕಂ ಸಮತ್ತಂ।>
