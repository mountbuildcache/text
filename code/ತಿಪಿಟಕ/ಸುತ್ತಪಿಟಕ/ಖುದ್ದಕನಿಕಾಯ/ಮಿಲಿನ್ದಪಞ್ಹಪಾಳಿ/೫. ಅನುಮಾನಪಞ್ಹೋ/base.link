text <೫॥ ಅನುಮಾನಪಞ್ಹೋ>
  text <೧॥ ಬುದ್ಧವಗ್ಗೋ>
    text <೧॥ ದ್ವಿನ್ನಂ ಬುದ್ಧಾನಂ ಅನುಪ್ಪಜ್ಜಮಾನಪಞ್ಹೋ>
      text <೧>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಅಟ್ಠಾನಮೇತಂ। ಭಿಕ್ಖವೇ। ಅನವಕಾಸೋ। ಯಂ ಏಕಿಸ್ಸಾ ಲೋಕಧಾತುಯಾ ದ್ವೇ ಅರಹನ್ತೋ ಸಮ್ಮಾಸಮ್ಬುದ್ಧೋ ಅಪುಬ್ಬಂ ಅಚರಿಮಂ ಉಪ್ಪಜ್ಜೇಯ್ಯುಂ। ನೇತಂ ಠಾನಂ ವಿಜ್ಜತೀತಿ। ದೇಸೇನ್ತಾ ಚ। ಭನ್ತೇ ನಾಗಸೇನ। ಸಬ್ಬೇಪಿ ತಥಾಗತಾ ಸತ್ತತಿಂಸ ಬೋಧಿಪಕ್ಖಿಯಧಮ್ಮೇ ದೇಸೇನ್ತಿ। ಕಥಯಮಾನಾ ಚ ಚತ್ತಾರಿ ಅರಿಯಸಚ್ಚಾನಿ ಕಥೇನ್ತಿ। ಸಿಕ್ಖಾಪೇನ್ತಾ ಚ ತೀಸು ಸಿಕ್ಖಾಸು ಸಿಕ್ಖಾಪೇನ್ತಿ। ಅನುಸಾಸಮಾನಾ ಚ ಅಪ್ಪಮಾದಪ್ಪಟಿಪತ್ತಿಯಂ ಅನುಸಾಸನ್ತಿ। ಯದಿ। ಭನ್ತೇ ನಾಗಸೇನ। ಸಬ್ಬೇಸಮ್ಪಿ ತಥಾಗತಾನಂ ಏಕಾ ದೇಸನಾ ಏಕಾ ಕಥಾ ಏಕಾ ಸಿಕ್ಖಾ ಏಕಾ ಅನುಸಿಟ್ಠಿ। ಕೇನ ಕಾರಣೇನ ದ್ವೇ ತಥಾಗತಾ ಏಕಕ್ಖಣೇ ನುಪ್ಪಜ್ಜನ್ತಿ॥ ಏಕೇನಪಿ ತಾವ ಬುದ್ಧುಪ್ಪಾದೇನ ಅಯಂ ಲೋಕೋ ಓಭಾಸಜಾತೋ। ಯದಿ ದುತಿಯೋ ಬುದ್ಧೋ ಭವೇಯ್ಯ। ದ್ವಿನ್ನಂ ಪಭಾಯ ಅಯಂ ಲೋಕೋ ಭಿಯ್ಯೋಸೋಮತ್ತಾಯ ಓಭಾಸಜಾತೋ ಭವೇಯ್ಯ। ಓವದಮಾನಾ ಚ ದ್ವೇ ತಥಾಗತಾ ಸುಖಂ ಓವದೇಯ್ಯುಂ। ಅನುಸಾಸಮಾನಾ ಚ ಸುಖಂ ಅನುಸಾಸೇಯ್ಯುಂ। ತತ್ಥ ಮೇ ಕಾರಣಂ ಬ್ರೂಹಿ। ಯಥಾಹಂ ನಿಸ್ಸಂಸಯೋ ಭವೇಯ್ಯನ್ತಿ।>
      text <ಅಯಂ। ಮಹಾರಾಜ। ದಸಸಹಸ್ಸೀ ಲೋಕಧಾತು ಏಕಬುದ್ಧಧಾರಣೀ। ಏಕಸ್ಸೇವ ತಥಾಗತಸ್ಸ ಗುಣಂ ಧಾರೇತಿ। ಯದಿ ದುತಿಯೋ ಬುದ್ಧೋ ಉಪ್ಪಜ್ಜೇಯ್ಯ। ನಾಯಂ ದಸಸಹಸ್ಸೀ ಲೋಕಧಾತು ಧಾರೇಯ್ಯ। ಚಲೇಯ್ಯ ಕಮ್ಪೇಯ್ಯ ನಮೇಯ್ಯ ಓನಮೇಯ್ಯ ವಿನಮೇಯ್ಯ ವಿಕಿರೇಯ್ಯ ವಿಧಮೇಯ್ಯ ವಿದ್ಧಂಸೇಯ್ಯ। ನ ಠಾನಮುಪಗಚ್ಛೇಯ್ಯ।>
      text <ಯಥಾ। ಮಹಾರಾಜ। ನಾವಾ ಏಕಪುರಿಸಸನ್ಧಾರಣೀ ಭವೇಯ್ಯ। ಏಕಸ್ಮಿಂ ಪುರಿಸೇ ಅಭಿರೂಳ್ಹೇ ಸಾ ನಾವಾ ಸಮುಪಾದಿಕಾ ಭವೇಯ್ಯ। ಅಥ ದುತಿಯೋ ಪುರಿಸೋ ಆಗಚ್ಛೇಯ್ಯ ತಾದಿಸೋ ಆಯುನಾ ವಣ್ಣೇನ ವಯೇನ ಪಮಾಣೇನ ಕಿಸಥೂಲೇನ ಸಬ್ಬಙ್ಗಪಚ್ಚಙ್ಗೇನ। ಸೋ ತಂ ನಾವಂ ಅಭಿರೂಹೇಯ್ಯ। ಅಪಿ ನು ಸಾ। ಮಹಾರಾಜ। ನಾವಾ ದ್ವಿನ್ನಮ್ಪಿ ಧಾರೇಯ್ಯಾತಿ॥ ನ ಹಿ। ಭನ್ತೇ। ಚಲೇಯ್ಯ ಕಮ್ಪೇಯ್ಯ ನಮೇಯ್ಯ ಓನಮೇಯ್ಯ ವಿನಮೇಯ್ಯ ವಿಕಿರೇಯ್ಯ ವಿಧಮೇಯ್ಯ ವಿದ್ಧಂಸೇಯ್ಯ। ನ ಠಾನಮುಪಗಚ್ಛೇಯ್ಯ। ಓಸೀದೇಯ್ಯ ಉದಕೇತಿ। ಏವಮೇವ ಖೋ। ಮಹಾರಾಜ। ಅಯಂ ದಸಸಹಸ್ಸೀ ಲೋಕಧಾತು ಏಕಬುದ್ಧಧಾರಣೀ। ಏಕಸ್ಸೇವ ತಥಾಗತಸ್ಸ ಗುಣಂ ಧಾರೇತಿ। ಯದಿ ದುತಿಯೋ ಬುದ್ಧೋ ಉಪ್ಪಜ್ಜೇಯ್ಯ। ನಾಯಂ ದಸಸಹಸ್ಸೀ ಲೋಕಧಾತು ಧಾರೇಯ್ಯ। ಚಲೇಯ್ಯ ಕಮ್ಪೇಯ್ಯ ನಮೇಯ್ಯ ಓನಮೇಯ್ಯ ವಿನಮೇಯ್ಯ ವಿಕಿರೇಯ್ಯ ವಿಧಮೇಯ್ಯ ವಿದ್ಧಂಸೇಯ್ಯ। ನ ಠಾನಮುಪಗಚ್ಛೇಯ್ಯ।>
      text <ಯಥಾ ವಾ ಪನ। ಮಹಾರಾಜ। ಪುರಿಸೋ ಯಾವದತ್ಥಂ ಭೋಜನಂ ಭುಞ್ಜೇಯ್ಯ ಛಾದೇನ್ತಂ ಯಾವ ಕಣ್ಠಮಭಿಪೂರಯಿತ್ವಾ। ಸೋ ಧಾತೋ ಪೀಣಿತೋ ಪರಿಪುಣ್ಣೋ ನಿರನ್ತರೋ ತನ್ದಿಕತೋ ಅನೋನಮಿತದಣ್ಡಜಾತೋ ಪುನದೇವ ತತ್ತಕಂ ಭೋಜನಂ ಭುಞ್ಜೇಯ್ಯ। ಅಪಿ ನು ಖೋ ಸೋ। ಮಹಾರಾಜ। ಪುರಿಸೋ ಸುಖಿತೋ ಭವೇಯ್ಯಾತಿ॥ ನ ಹಿ। ಭನ್ತೇ। ಸಕಿಂ ಭುತ್ತೋವ ಮರೇಯ್ಯಾತಿ। ಏವಮೇವ ಖೋ। ಮಹಾರಾಜ। ಅಯಂ ದಸಸಹಸ್ಸೀ ಲೋಕಧಾತು ಏಕಬುದ್ಧಧಾರಣೀ। ಏಕಸ್ಸೇವ ತಥಾಗತಸ್ಸ ಗುಣಂ ಧಾರೇತಿ। ಯದಿ ದುತಿಯೋ ಬುದ್ಧೋ ಉಪ್ಪಜ್ಜೇಯ್ಯ। ನಾಯಂ ದಸಸಹಸ್ಸೀ ಲೋಕಧಾತು ಧಾರೇಯ್ಯ। ಚಲೇಯ್ಯ ಕಮ್ಪೇಯ್ಯ ನಮೇಯ್ಯ ಓನಮೇಯ್ಯ ವಿನಮೇಯ್ಯ ವಿಕಿರೇಯ್ಯ ವಿಧಮೇಯ್ಯ ವಿದ್ಧಂಸೇಯ್ಯ। ನ ಠಾನಮುಪಗಚ್ಛೇಯ್ಯಾತಿ।>
      text <ಕಿಂ ನು ಖೋ। ಭನ್ತೇ ನಾಗಸೇನ। ಅತಿಧಮ್ಮಭಾರೇನ ಪಥವೀ ಚಲತೀತಿ॥ ಇಧ। ಮಹಾರಾಜ। ದ್ವೇ ಸಕಟಾ ರತನಪರಿಪೂರಿತಾ ಭವೇಯ್ಯುಂ ಯಾವ ಮುಖಸಮಾ। ಏಕಸ್ಮಾ ಸಕಟತೋ ರತನಂ ಗಹೇತ್ವಾ ಏಕಸ್ಮಿಂ ಸಕಟೇ ಆಕಿರೇಯ್ಯುಂ। ಅಪಿ ನು ಖೋ ತಂ। ಮಹಾರಾಜ। ಸಕಟಂ ದ್ವಿನ್ನಮ್ಪಿ ಸಕಟಾನಂ ರತನಂ ಧಾರೇಯ್ಯಾತಿ॥ ನ ಹಿ। ಭನ್ತೇ। ನಾಭಿಪಿ ತಸ್ಸ ಫಲೇಯ್ಯ। ಅರಾಪಿ ತಸ್ಸ ಭಿಜ್ಜೇಯ್ಯುಂ। ನೇಮಿಪಿ ತಸ್ಸ ಓಪತೇಯ್ಯ। ಅಕ್ಖೋಪಿ ತಸ್ಸ ಭಿಜ್ಜೇಯ್ಯಾತಿ। ಕಿಂ ನು ಖೋ। ಮಹಾರಾಜ। ಅತಿರತನಭಾರೇನ ಸಕಟಂ ಭಿಜ್ಜತೀತಿ॥ ಆಮ। ಭನ್ತೇತಿ। ಏವಮೇವ ಖೋ। ಮಹಾರಾಜ। ಅತಿಧಮ್ಮಭಾರೇನ ಪಥವೀ ಚಲತಿ।>
      text <ಅಪಿ ಚ। ಮಹಾರಾಜ। ಇಮಂ ಕಾರಣಂ ಬುದ್ಧಬಲಪರಿದೀಪನಾಯ ಓಸಾರಿತಂ। ಅಞ್ಞಮ್ಪಿ ತತ್ಥ ಅಭಿರೂಪಂ ಕಾರಣಂ ಸುಣೋಹಿ। ಯೇನ ಕಾರಣೇನ ದ್ವೇ ಸಮ್ಮಾಸಮ್ಬುದ್ಧೋ ಏಕಕ್ಖಣೇ ನುಪ್ಪಜ್ಜನ್ತಿ। ಯದಿ। ಮಹಾರಾಜ। ದ್ವೇ ಸಮ್ಮಾಸಮ್ಬುದ್ಧಾ ಏಕಕ್ಖಣೇ ಉಪ್ಪಜ್ಜೇಯ್ಯುಂ। ತೇಸಂ ಪರಿಸಾಯ ವಿವಾದೋ ಉಪ್ಪಜ್ಜೇಯ್ಯ ತುಮ್ಹಾಕಂ ಬುದ್ಧೋ। ಅಮ್ಹಾಕಂ ಬುದ್ಧೋತಿ। ಉಭತೋ ಪಕ್ಖಜಾತಾ ಭವೇಯ್ಯುಂ। ಯಥಾ। ಮಹಾರಾಜ। ದ್ವಿನ್ನಂ ಬಲವಾಮಚ್ಚಾನಂ ಪರಿಸಾಯ ವಿವಾದೋ ಉಪ್ಪಜ್ಜೇಯ್ಯ ತುಮ್ಹಾಕಂ ಅಮಚ್ಚೋ। ಅಮ್ಹಾಕಂ ಅಮಚ್ಚೋತಿ। ಉಭತೋ ಪಕ್ಖಜಾತಾ ಹೋನ್ತಿ। ಏವಮೇವ ಖೋ। ಮಹಾರಾಜ। ಯದಿ ದ್ವೇ ಸಮ್ಮಾಸಮ್ಬುದ್ಧಾ ಏಕಕ್ಖಣೇ ಉಪ್ಪಜ್ಜೇಯ್ಯುಂ। ತೇಸಂ ಪರಿಸಾಯ ವಿವಾದೋ ಉಪ್ಪಜ್ಜೇಯ್ಯ ತುಮ್ಹಾಕಂ ಬುದ್ಧೋ। ಅಮ್ಹಾಕಂ ಬುದ್ಧೋತಿ। ಉಭತೋ ಪಕ್ಖಜಾತಾ ಭವೇಯ್ಯುಂ। ಇದಂ ತಾವ। ಮಹಾರಾಜ। ಏಕಂ ಕಾರಣಂ। ಯೇನ ಕಾರಣೇನ ದ್ವೇ ಸಮ್ಮಾಸಮ್ಬುದ್ಧಾ ಏಕಕ್ಖಣೇ ನುಪ್ಪಜ್ಜನ್ತಿ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ। ಯೇನ ಕಾರಣೇನ ದ್ವೇ ಸಮ್ಮಾಸಮ್ಬುದ್ಧಾ ಏಕಕ್ಖಣೇ ನುಪ್ಪಜ್ಜನ್ತಿ। ಯದಿ। ಮಹಾರಾಜ। ದ್ವೇ ಸಮ್ಮಾಸಮ್ಬುದ್ಧಾ ಏಕಕ್ಖಣೇ ಉಪ್ಪಜ್ಜೇಯ್ಯುಂ। ಅಗ್ಗೋ ಬುದ್ಧೋತಿ ಯಂ ವಚನಂ। ತಂ ಮಿಚ್ಛಾ ಭವೇಯ್ಯ। ಜೇಟ್ಠೋ ಬುದ್ಧೋತಿ ಯಂ ವಚನಂ। ತಂ ಮಿಚ್ಛಾ ಭವೇಯ್ಯ। ಸೇಟ್ಠೋ ಬುದ್ಧೋತಿ। ವಿಸಿಟ್ಠೋ ಬುದ್ಧೋತಿ। ಉತ್ತಮೋ ಬುದ್ಧೋತಿ। ಪವರೋ ಬುದ್ಧೋತಿ। ಅಸಮೋ ಬುದ್ಧೋತಿ। ಅಸಮಸಮೋ ಬುದ್ಧೋತಿ। ಅಪ್ಪಟಿಮೋ ಬುದ್ಧೋತಿ। ಅಪ್ಪಟಿಭಾಗೋ ಬುದ್ಧೋತಿ। ಅಪ್ಪಟಿಪುಗ್ಗಲೋ ಬುದ್ಧೋತಿ ಯಂ ವಚನಂ। ತಂ ಮಿಚ್ಛಾ ಭವೇಯ್ಯ। ಇದಮ್ಪಿ ಖೋ ತ್ವಂ। ಮಹಾರಾಜ। ಕಾರಣಂ ಅತ್ಥತೋ ಸಮ್ಪಟಿಚ್ಛ। ಯೇನ ಕಾರಣೇನ ದ್ವೇ ಸಮ್ಮಾಸಮ್ಬುದ್ಧಾ ಏಕಕ್ಖಣೇ ನುಪ್ಪಜ್ಜನ್ತಿ।>
      text <ಅಪಿ ಚ ಖೋ। ಮಹಾರಾಜ। ಬುದ್ಧಾನಂ ಭಗವನ್ತಾನಂ ಸಭಾವಪಕತಿ ಏಸಾಯಂ। ಏಕೋ ಯೇವ ಬುದ್ಧೋ ಲೋಕೇ ಉಪ್ಪಜ್ಜತಿ। ಕಸ್ಮಾ ಕಾರಣಾ॥ ಮಹನ್ತತಾಯ ಸಬ್ಬಞ್ಞುಬುದ್ಧಗುಣಾನಂ। ಅಞ್ಞಮ್ಪಿ। ಮಹಾರಾಜ। ಯಂ ಲೋಕೇ ಮಹನ್ತಂ। ತಂ ಏಕಂ ಯೇವ ಹೋತಿ। ಪಥವೀ। ಮಹಾರಾಜ। ಮಹನ್ತೀ। ಸಾ ಏಕಾ ಯೇವ। ಸಾಗರೋ ಮಹನ್ತೋ। ಸೋ ಏಕೋ ಯೇವ। ಸಿನೇರು ಗಿರಿರಾಜಾ ಮಹನ್ತೋ। ಸೋ ಏಕೋ ಯೇವ। ಆಕಾಸೋ ಮಹನ್ತೋ। ಸೋ ಏಕೋ ಯೇವ। ಸಕ್ಕೋ ಮಹನ್ತೋ। ಸೋ ಏಕೋ ಯೇವ। ಮಾರೋ ಮಹನ್ತೋ। ಸೋ ಏಕೋ ಯೇವ। ಮಹಾಬ್ರಹ್ಮಾ ಮಹನ್ತೋ। ಸೋ ಏಕೋ ಯೇವ। ತಥಾಗತೋ ಅರಹಂ ಸಮ್ಮಾಸಮ್ಬುದ್ಧೋ ಮಹನ್ತೋ। ಸೋ ಏಕೋ ಯೇವ ಲೋಕಸ್ಮಿಂ। ಯತ್ಥ ತೇ ಉಪ್ಪಜ್ಜನ್ತಿ। ತತ್ಥ ಅಞ್ಞಸ್ಸ ಓಕಾಸೋ ನ ಹೋತಿ। ತಸ್ಮಾ। ಮಹಾರಾಜ। ತಥಾಗತೋ ಅರಹಂ ಸಮ್ಮಾಸಮ್ಬುದ್ಧೋ ಏಕೋ ಯೇವ ಲೋಕಸ್ಮಿಂ ಉಪ್ಪಜ್ಜತೀತಿ।>
      text <ಸುಕಥಿತೋ। ಭನ್ತೇ ನಾಗಸೇನ। ಪಞ್ಹೋ ಓಪಮ್ಮೇಹಿ ಕಾರಣೇಹಿ। ಅನಿಪುಣೋಪೇತಂ ಸುತ್ವಾ ಅತ್ತಮನೋ ಭವೇಯ್ಯ। ಕಿಂ ಪನ ಮಾದಿಸೋ ಮಹಾಪಞ್ಞೋ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ದ್ವಿನ್ನಂ ಬುದ್ಧಾನಂ ಅನುಪ್ಪಜ್ಜಮಾನಪಞ್ಹೋ ಪಠಮೋ।>
    text <೨॥ ಗೋತಮಿವತ್ಥದಾನಪಞ್ಹೋ>
      text <೨>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಮಾತುಚ್ಛಾಯ ಮಹಾಪಜಾಪತಿಯಾ ಗೋತಮಿಯಾ ವಸ್ಸಿಕಸಾಟಿಕಾಯ ದೀಯಮಾನಾಯ ಸಙ್ಘೇ ಗೋತಮಿ ದೇಹಿ। ಸಙ್ಘೇ ತೇ ದಿನ್ನೇ ಅಹಞ್ಚೇವ ಪೂಜಿತೋ ಭವಿಸ್ಸಾಮಿ ಸಙ್ಘೋ ಚಾತಿ। ಕಿಂ ನು ಖೋ। ಭನ್ತೇ ನಾಗಸೇನ। ತಥಾಗತೋ ಸಙ್ಘರತನತೋ ನ ಭಾರಿಕೋ ನ ಗರುಕೋ ನ ದಕ್ಖಿಣೇಯ್ಯೋ। ಯಂ ತಥಾಗತೋ ಸಕಾಯ ಮಾತುಚ್ಛಾಯ ಸಯಂ ಪಿಞ್ಜಿತಂ ಸಯಂ ಲುಞ್ಚಿತಂ ಸಯಂ ಪೋಥಿತಂ ಸಯಂ ಕನ್ತಿತಂ ಸಯಂ ವಾಯಿತಂ ವಸ್ಸಿಕಸಾಟಿಕಂ ಅತ್ತನೋ ದೀಯಮಾನಂ ಸಙ್ಘಸ್ಸ ದಾಪೇಸಿ। ಯದಿ। ಭನ್ತೇ ನಾಗಸೇನ। ತಥಾಗತೋ ಸಙ್ಘರತನತೋ ಉತ್ತರೋ ಭವೇಯ್ಯ ಅಧಿಕೋ ವಾ ವಿಸಿಟ್ಠೋ ವಾ। ಮಯಿ ದಿನ್ನೇ ಮಹಪ್ಫಲಂ ಭವಿಸ್ಸತೀತಿ ನ ತಥಾಗತೋ ಮಾತುಚ್ಛಾಯ ಸಯಂ ಪಿಞ್ಜಿತಂ ಸಯಂ ಲುಞ್ಚಿತಂ ಸಯಂ ಪೋಥಿತಂ ವಸ್ಸಿಕಸಾಟಿಕಂ ಸಙ್ಘೇ ದಾಪೇಯ್ಯ। ಯಸ್ಮಾ ಚ ಖೋ ಭನ್ತೇ ನಾಗಸೇನ ತಥಾಗತೋ ಅತ್ತಾನಂ ನ ಪತ್ಥಯತಿ ನ ಉಪನಿಸ್ಸಯತಿ। ತಸ್ಮಾ ತಥಾಗತೋ ಮಾತುಚ್ಛಾಯ ತಂ ವಸ್ಸಿಕಸಾಟಿಕಂ ಸಙ್ಘಸ್ಸ ದಾಪೇಸೀತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಮಾತುಚ್ಛಾಯ ಮಹಾಪಜಾಪತಿಯಾ ಗೋತಮಿಯಾ ವಸ್ಸಿಕಸಾಟಿಕಾಯ ದೀಯಮಾನಾಯ ಸಙ್ಘೇ ಗೋತಮಿ ದೇಹಿ। ಸಙ್ಘೇ ತೇ ದಿನ್ನೇ ಅಹಞ್ಚೇವ ಪೂಜಿತೋ ಭವಿಸ್ಸಾಮಿ ಸಙ್ಘೋ ಚಾತಿ। ತಂ ಪನ ನ ಅತ್ತನೋ ಪತಿಮಾನನಸ್ಸ ಅವಿಪಾಕತಾಯ ನ ಅದಕ್ಖಿಣೇಯ್ಯತಾಯ। ಅಪಿ ಚ ಖೋ। ಮಹಾರಾಜ। ಹಿತತ್ಥಾಯ ಅನುಕಮ್ಪಾಯ ಅನಾಗತಮದ್ಧಾನಂ ಸಙ್ಘೋ ಮಮಚ್ಚಯೇನ ಚಿತ್ತೀಕತೋ ಭವಿಸ್ಸತೀತಿ ವಿಜ್ಜಮಾನೇ ಯೇವ ಗುಣೇ ಪರಿಕಿತ್ತಯನ್ತೋ ಏವಮಾಹ ಸಙ್ಘೇ ಗೋತಮಿ ದೇಹಿ। ಸಙ್ಘೇ ತೇ ದಿನ್ನೇ ಅಹಞ್ಚೇವ ಪೂಜಿತೋ ಭವಿಸ್ಸಾಮಿ ಸಙ್ಘೋ ಚಾತಿ।>
      text <ಯಥಾ। ಮಹಾರಾಜ। ಪಿತಾ ಧರಮಾನೋ ಯೇವ ಅಮಚ್ಚಭಟಬಲದೋವಾರಿಕಅನೀಕಟ್ಠಪಾರಿಸಜ್ಜಜನಮಜ್ಝೇ ರಞ್ಞೋ ಸನ್ತಿಕೇ ಪುತ್ತಸ್ಸ ವಿಜ್ಜಮಾನಂ ಯೇವ ಗುಣಂ ಪಕಿತ್ತೇತಿ ಇಧ ಠಪಿತೋ ಅನಾಗತಮದ್ಧಾನಂ ಜನಮಜ್ಝೇ ಪೂಜಿತೋ ಭವಿಸ್ಸತೀತಿ। ಏವಮೇವ ಖೋ। ಮಹಾರಾಜ। ತಥಾಗತೋ ಹಿತತ್ಥಾಯ ಅನುಕಮ್ಪಾಯ ಅನಾಗತಮದ್ಧಾನಂ ಸಙ್ಘೋ ಮಮಚ್ಚಯೇನ ಚಿತ್ತೀಕತೋ ಭವಿಸ್ಸತೀತಿ ವಿಜ್ಜಮಾನೇ ಯೇವ ಗುಣೇ ಪಕಿತ್ತಯನ್ತೋ ಏವಮಾಹ ಸಙ್ಘೇ ಗೋತಮಿ ದೇಹಿ। ಸಙ್ಘೇ ತೇ ದಿನ್ನೇ ಅಹಞ್ಚೇವ ಪುಜಿತೋ ಭವಿಸ್ಸಾಮಿ ಸಙ್ಘೋ ಚಾತಿ।>
      text <ನ ಖೋ। ಮಹಾರಾಜ। ತಾವತಕೇನ ವಸ್ಸಿಕಸಾಟಿಕಾನುಪ್ಪದಾನಮತ್ತಕೇನ ಸಙ್ಘೋ ತಥಾಗತತೋ ಅಧಿಕೋ ನಾಮ ಹೋತಿ ವಿಸಿಟ್ಠೋ ವಾ। ಯಥಾ। ಮಹಾರಾಜ। ಮಾತಾಪಿತರೋ ಪುತ್ತಾನಂ ಉಚ್ಛಾದೇನ್ತಿ ಪರಿಮದ್ದನ್ತಿ ನಹಾಪೇನ್ತಿ ಸಮ್ಬಾಹೇನ್ತಿ। ಅಪಿ ನು ಖೋ। ಮಹಾರಾಜ। ತಾವತಕೇನ ಉಚ್ಛಾದನಪರಿಮದ್ದನನಹಾಪನಸಮ್ಬಾಹನಮತ್ತಕೇನ ಪುತ್ತೋ ಮಾತಾಪಿತೂಹಿ ಅಧಿಕೋ ನಾಮ ಹೋತಿ ವಿಸಿಟ್ಠೋ ವಾತಿ॥ ನ ಹಿ। ಭನ್ತೇ। ಅಕಾಮಕರಣೀಯಾ ಭನ್ತೇ ಪುತ್ತಾ ಮಾತಾಪಿತೂನಂ। ತಸ್ಮಾ ಮಾತಾಪಿತರೋ ಪುತ್ತಾನಂ ಉಚ್ಛಾದನಪರಿಮದ್ದನನಹಾಪನಸಮ್ಬಾಹನಂ ಕರೋನ್ತೀತಿ। ಏವಮೇವ ಖೋ। ಮಹಾರಾಜ। ನ ತಾವತಕೇನ ವಸ್ಸಿಕಸಾಟಿಕಾನುಪ್ಪದಾನಮತ್ತಕೇನ ಸಙ್ಘೋ ತಥಾಗತತೋ ಅಧಿಕೋ ನಾಮ ಹೋತಿ ವಿಸಿಟ್ಠೋ ವಾತಿ। ಅಪಿ ಚ ತಥಾಗತೋ ಅಕಾಮಕರಣೀಯಂ ಕರೋನ್ತೋ ಮಾತುಚ್ಛಾಯ ತಂ ವಸ್ಸಿಕಸಾಟಿಕಂ ಸಙ್ಘಸ್ಸ ದಾಪೇಸಿ।>
      text <ಯಥಾ ವಾ ಪನ। ಮಹಾರಾಜ। ಕೋಚಿದೇವ ಪುರಿಸೋ ರಞ್ಞೋ ಉಪಾಯನಂ ಆಹರೇಯ್ಯ। ತಂ ರಾಜಾ ಉಪಾಯನಂ ಅಞ್ಞತರಸ್ಸ ಭಟಸ್ಸ ವಾ ಬಲಸ್ಸ ವಾ ಸೇನಾಪತಿಸ್ಸ ವಾ ಪುರೋಹಿತಸ್ಸ ವಾ ದದೇಯ್ಯ। ಅಪಿ ನು ಖೋ ಸೋ। ಮಹಾರಾಜ। ಪುರಿಸೋ ತಾವತಕೇನ ಉಪಾಯನಪಟಿಲಾಭಮತ್ತಕೇನ ರಞ್ಞಾ ಅಧಿಕೋ ನಾಮ ಹೋತಿ ವಿಸಿಟ್ಠೋ ವಾತಿ॥ ನ ಹಿ। ಭನ್ತೇ। ರಾಜಭತ್ತಿಕೋ। ಭನ್ತೇ। ಸೋ ಪುರಿಸೋ ರಾಜೂಪಜೀವೀ। ತಟ್ಠಾನೇ ಠಪೇನ್ತೋ ರಾಜಾ ಉಪಾಯನಂ ದೇತೀತಿ। ಏವಮೇವ ಖೋ। ಮಹಾರಾಜ। ನ ತಾವತಕೇನ ವಸ್ಸಿಕಸಾಟಿಕಾನುಪ್ಪದಾನಮತ್ತಕೇನ ಸಙ್ಘೋ ತಥಾಗತತೋ ಅಧಿಕೋ ನಾಮ ಹೋತಿ ವಿಸಿಟ್ಠೋ ವಾ। ಅಥ ಖೋ ತಥಾಗತಭತ್ತಿಕೋ ತಥಾಗತೂಪಜೀವೀ। ತಟ್ಠಾನೇ ಠಪೇನ್ತೋ ತಥಾಗತೋ ಸಙ್ಘಸ್ಸ ವಸ್ಸಿಕಸಾಟಿಕಂ ದಾಪೇಸಿ।>
      text <ಅಪಿ ಚ। ಮಹಾರಾಜ। ತಥಾಗತಸ್ಸ ಏವಂ ಅಹೋಸಿ ಸಭಾವಪಟಿಪೂಜನೀಯೋ ಸಙ್ಘೋ। ಮಮ ಸನ್ತಕೇನ ಸಙ್ಘಂ ಪಟಿಪೂಜೇಸ್ಸಾಮೀತಿ ಸಙ್ಘಸ್ಸ ವಸ್ಸಿಕಸಾಟಿಕಂ ದಾಪೇಸಿ। ನ। ಮಹಾರಾಜ। ತಥಾಗತೋ ಅತ್ತನೋ ಯೇವ ಪಟಿಪೂಜನಂ ವಣ್ಣೇತಿ। ಅಥ ಖೋ ಯೇ ಲೋಕೇ ಪಟಿಪೂಜನಾರಹಾ। ತೇಸಮ್ಪಿ ತಥಾಗತೋ ಪಟಿಪೂಜನಂ ವಣ್ಣೇತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ದೇವಾತಿದೇವೇನ ಮಜ್ಝಿಮನಿಕಾಯವರಲಞ್ಛಕೇ ಧಮ್ಮದಾಯಾದಧಮ್ಮಪರಿಯಾಯೇ ಅಪ್ಪಿಚ್ಛಪ್ಪಟಿಪತ್ತಿಂ ಪಕಿತ್ತಯಮಾನೇನ ಅಸು ಯೇವ ಮೇ ಪುರಿಮೋ ಭಿಕ್ಖು ಪುಜ್ಜತರೋ ಚ ಪಾಸಂಸತರೋ ಚಾತಿ। ನತ್ಥಿ। ಮಹಾರಾಜ। ಭವೇಸು ಕೋಚಿ ಸತ್ತೋ ತಥಾಗತತೋ ದಕ್ಖಿಣೇಯ್ಯೋ ವಾ ಉತ್ತರೋ ವಾ ಅಧಿಕೋ ವಾ ವಿಸಿಟ್ಠೋ ವಾ। ತಥಾಗತೋವ ಉತ್ತರೋ ಅಧಿಕೋ ವಿಸಿಟ್ಠೋ।>
      text <ಭಾಸಿತಮ್ಪೇತಂ। ಮಹಾರಾಜ। ಸಂಯುತ್ತನಿಕಾಯವರೇ ಮಾಣವಗಾಮಿಕೇನ ದೇವಪುತ್ತೇನ ಭಗವತೋ ಪುರತೋ ಠತ್ವಾ ದೇವಮನುಸ್ಸಮಜ್ಝೇ>
      block
        text <ವಿಪುಲೋ ರಾಜಗಹೀಯಾನಂ। ಗಿರಿ ಸೇಟ್ಠೋ ಪವುಚ್ಚತಿ।>
        text <ಸೇತೋ ಹಿಮವತಂ ಸೇಟ್ಠೋ। ಆದಿಚ್ಚೋ ಅಘಗಾಮಿನಂ॥>
        text <ಸಮುದ್ದೋ ಉದಧಿನಂ ಸೇಟ್ಠೋ। ನಕ್ಖತ್ತಾನಞ್ಚ ಚನ್ದಿಮಾ।>
        text <ಸದೇವಕಸ್ಸ ಲೋಕಸ್ಸ। ಬುದ್ಧೋ ಅಗ್ಗೋ ಪವುಚ್ಚತೀತಿ॥>
        text <ಏಕೋ ಮನೋಪಸಾದೋ। ಸರಣಗಮನಮಞ್ಜಲಿಪಣಾಮೋ ವಾ।>
        text <ಉಸ್ಸಹತೇ ತಾರಯಿತುಂ। ಮಾರಬಲನಿಸೂದನೇ ಬುದ್ಧೇತಿ॥>
        text <ಆರಮ್ಭಥ ನಿಕ್ಖಮಥ। ಯುಞ್ಜಥ ಬುದ್ಧಸಾಸನೇ।>
        text <ಧುನಾಥ ಮಚ್ಚುನೋ ಸೇನಂ। ನಳಾಗಾರಂವ ಕುಞ್ಜರೋತಿ॥>
        text <ಯೋ ಸೀಲವಾ ದುಸ್ಸೀಲೇಸು ದದಾತಿ ದಾನಂ। ಧಮ್ಮೇನ ಲದ್ಧಂ ಸುಪಸನ್ನಚಿತ್ತೋ।>
        text <ಅಭಿಸದ್ದಹಂ ಕಮ್ಮಫಲಂ ಉಳಾರಂ। ಸಾ ದಕ್ಖಿಣಾ ದಾಯಕತೋ ವಿಸುಜ್ಝತೀತಿ॥>
        text <ನ ಮೇ ದೇಸ್ಸಾ ಉಭೋ ಪುತ್ತಾ। ಮದ್ದೀ ದೇವೀ ನ ದೇಸ್ಸಿಯಾ।>
        text <ಸಬ್ಬಞ್ಞುತಂ ಪಿಯಂ ಮಯ್ಹಂ। ತಸ್ಮಾ ಪಿಯೇ ಅದಾಸಹನ್ತಿ॥>
        text <ಸಹಸ್ಸಗ್ಘಂ ಹಿ ಮಂ ತಾತ। ಬ್ರಾಹ್ಮಣಸ್ಸ ಪಿತಾ ಅದಾ।>
        text <ಅಥೋ ಕಣ್ಹಾಜಿನಂ ಕಞ್ಞಂ। ಹತ್ಥೀನಞ್ಚ ಸತೇನ ಚಾತಿ॥>
        text <ಜಿಘಚ್ಛಾಯ ಪಿಪಾಸಾಯ। ಅಹಿದಟ್ಠಾ ವಿಸೇನ ಚ।>
        text <ಅಗ್ಗಿಉದಕಸತ್ತೀಹಿ। ಅಕಾಲೇ ತತ್ಥ ಮೀಯತಿ।>
        text <ವಾತಪಿತ್ತೇನ ಸೇಮ್ಹೇನ। ಸನ್ನಿಪಾತೇನುತೂಹಿ ಚ।>
        text <ವಿಸಮೋಪಕ್ಕಮಕಮ್ಮೇಹಿ। ಅಕಾಲೇ ತತ್ಥ ಮೀಯತೀತಿ॥>
        text <ಬಹೂ ಜನೇ ತಾರಯಿತ್ವಾ। ನಿಬ್ಬುತೋ ಉಪಧಿಕ್ಖಯೇ।>
        text <ಅನುಮಾನೇನ ಞಾತಬ್ಬಂ। ಅತ್ಥಿ ಸೋ ದ್ವಿಪದುತ್ತಮೋತಿ॥>
        text <ಕಮ್ಮಮೂಲಂ ಗಹೇತ್ವಾನ। ಆಪಣಂ ಉಪಗಚ್ಛಥ।>
        text <ಆರಮ್ಮಣಂ ಕಿಣಿತ್ವಾನ। ತತೋ ಮುಚ್ಚಥ ಮುತ್ತಿಯಾತಿ॥>
        text <ನ ಪುಪ್ಫಗನ್ಧೋ ಪಟಿವಾತಮೇತಿ। ನ ಚನ್ದನಂ ತಗ್ಗರಮಲ್ಲಿಕಾ ವಾ।>
        text <ಸತಞ್ಚ ಗನ್ಧೋ ಪಟಿವಾತಮೇತಿ। ಸಬ್ಬಾ ದಿಸಾ ಸಪ್ಪುರಿಸೋ ಪವಾಯತಿ॥>
        text <ಚನ್ದನಂ ತಗರಂ ವಾಪಿ। ಉಪ್ಪಲಂ ಅಥ ವಸ್ಸಿಕೀ।>
        text <ಏತೇಸಂ ಗನ್ಧಜಾತಾನಂ। ಸೀಲಗನ್ಧೋ ಅನುತ್ತರೋ॥>
        text <ಅಪ್ಪಮತ್ತೋ ಅಯಂ ಗನ್ಧೋ। ಯ್ವಾಯಂ ತಗರಚನ್ದನಂ।>
        text <ಯೋ ಚ ಸೀಲವತಂ ಗನ್ಧೋ। ವಾತಿ ದೇವೇಸು ಉತ್ತಮೋತಿ॥>
        text <ಕಮ್ಮಮೂಲಂ ಜನಾ ದತ್ವಾ। ಗಣ್ಹನ್ತಿ ಅಮತಮ್ಫಲಂ।>
        text <ತೇನ ತೇ ಸುಖಿತಾ ಹೋನ್ತಿ। ಯೇ ಕೀತಾ ಅಮತಪ್ಫಲನ್ತಿ॥>
        text <ಯೇ ಕೇಚಿ ಅಗದಾ ಲೋಕೇ। ವಿಸಾನಂ ಪಟಿಬಾಹಕಾ।>
        text <ಧಮ್ಮಾಗದಸಮಂ ನತ್ಥಿ। ಏತಂ ಪಿವಥ ಭಿಕ್ಖವೋತಿ॥>
        text <ಯೇ ಕೇಚಿ ಓಸಧಾ ಲೋಕೇ। ವಿಜ್ಜನ್ತಿ ವಿವಿಧಾ ಬಹೂ।>
        text <ಧಮ್ಮೋಸಧಸಮಂ ನತ್ಥಿ। ಏತಂ ಪಿವಥ ಭಿಕ್ಖವೋ॥>
        text <ಧಮ್ಮೋಸಧಂ ಪಿವಿತ್ವಾನ। ಅಜರಾಮರಣಾ ಸಿಯುಂ।>
        text <ಭಾವಯಿತ್ವಾ ಚ ಪಸ್ಸಿತ್ವಾ। ನಿಬ್ಬುತಾ ಉಪಧಿಕ್ಖಯೇತಿ॥>
        text <ಬ್ಯಾಧಿತಂ ಜನತಂ ದಿಸ್ವಾ। ಅಮತಾಪಣಂ ಪಸಾರಯಿ।>
        text <ಕಮ್ಮೇನ ತಂ ಕಿಣಿತ್ವಾನ। ಅಮತಂ ಆದೇಥ ಭಿಕ್ಖವೋತಿ॥>
        text <ಏವರೂಪಾನಿ ಸೀಲಾನಿ। ಸನ್ತಿ ಬುದ್ಧಸ್ಸ ಆಪಣೇ।>
        text <ಕಮ್ಮೇನ ತಂ ಕಿಣಿತ್ವಾನ। ರತನಂ ವೋ ಪಿಳನ್ಧಥಾತಿ॥>
        text <ಸಮಾಧಿರತನಮಾಲಸ್ಸ। ಕುವಿತಕ್ಕಾ ನ ಜಾಯರೇ।>
        text <ನ ಚ ವಿಕ್ಖಿಪತೇ ಚಿತ್ತಂ। ಏತಂ ತುಮ್ಹೇ ಪಿಳನ್ಧಥಾತಿ॥>
        text <ಪಞ್ಞಾರತನಮಾಲಸ್ಸ। ನ ಚಿರಂ ವತ್ತತೇ ಭವೋ।>
        text <ಖಿಪ್ಪಂ ಫಸ್ಸೇತಿ ಅಮತಂ। ನ ಚ ಸೋ ರೋಚತೇ ಭವೇತಿ॥>
        text <ಮಣಿಮಾಲಾಧರಂ ಗೇಹ। ಜನೋ ಸಾಮಿಂ ಉದಿಕ್ಖತಿ।>
        text <ವಿಮುತ್ತಿರತನಮಾಲನ್ತು। ಉದಿಕ್ಖನ್ತಿ ಸದೇವಕಾತಿ॥>
        text <ಯೇ ಞಾಣೇನ ಬುಜ್ಝನ್ತಿ। ಅರಿಯಾ ಕತಕಿಚ್ಚತಂ।>
        text <ತಂ ಞಾಣರತನಂ ಲದ್ಧುಂ। ವಾಯಮೇಥ ಜಿನೋರಸಾತಿ॥>
        text <ಪಟಿಸಮ್ಭಿದಾ ಕಿಣಿತ್ವಾನ। ಞಾಣೇನ ಫಸ್ಸಯೇಯ್ಯ ಯೋ।>
        text <ಅಚ್ಛಮ್ಭಿತೋ ಅನುಬ್ಬಿಗ್ಗೋ। ಅತಿರೋಚತಿ ಸದೇವಕೇತಿ॥>
        text <ಬೋಜ್ಝಙ್ಗರತನಮಾಲಸ್ಸ। ಉಟ್ಠಹನ್ತಿ ಸದೇವಕಾ।>
        text <ಕಮ್ಮೇನ ತಂ ಕಿಣಿತ್ವಾನ। ರತನಂ ವೋ ಪಿಳನ್ಧಥಾತಿ॥>
        text <ಆಯು ಅರೋಗತಾ ವಣ್ಣಂ। ಸಗ್ಗಂ ಉಚ್ಚಾಕುಲೀನತಾ।>
        text <ಅಸಙ್ಖತಞ್ಚ ಅಮತಂ। ಅತ್ಥಿ ಸಬ್ಬಾಪಣೇ ಜಿನೇ॥>
        text <ಅಪ್ಪೇನ ಬಹುಕೇನಾಪಿ। ಕಮ್ಮಮೂಲೇನ ಗಯ್ಹತಿ।>
        text <ಕಿಣಿತ್ವಾ ಸದ್ಧಾಮೂಲೇನ। ಸಮಿದ್ಧಾ ಹೋಥ ಭಿಕ್ಖವೋತಿ॥>
        text <ವೀತರಾಗಾ ವೀತದೋಸಾ। ವೀತಮೋಹಾ ಅನಾಸವಾ।>
        text <ವೀತತಣ್ಹಾ ಅನಾದಾನಾ। ಧಮ್ಮನಗರೇ ವಸನ್ತಿ ತೇ॥>
        text <ಆರಞ್ಞಿಕಾ ಧುತಧರಾ। ಝಾಯಿನೋ ಲೂಖಚೀವರಾ।>
        text <ವಿವೇಕಾಭಿರತಾ ಧೀರಾ। ಧಮ್ಮನಗರೇ ವಸನ್ತಿ ತೇ॥>
        text <ನೇಸಜ್ಜಿಕಾ ಸನ್ಥತಿಕಾ। ಅಥೋಪಿ ಠಾನಚಙ್ಕಮಾ।>
        text <ಪಂಸುಕೂಲಧರಾ ಸಬ್ಬೇ। ಧಮ್ಮನಗರೇ ವಸನ್ತಿ ತೇ॥>
        text <ತಿಚೀವರಧರಾ ಸನ್ತಾ। ಚಮ್ಮಖಣ್ಡಚತುತ್ಥಕಾ।>
        text <ರತಾ ಏಕಾಸನೇ ವಿಞ್ಞೂ। ಧಮ್ಮನಗರೇ ವಸನ್ತಿ ತೇ॥>
        text <ಅಪ್ಪಿಚ್ಛಾ ನಿಪಕಾ ಧೀರಾ। ಅಪ್ಪಾಹಾರಾ ಅಲೋಲುಪಾ।>
        text <ಲಾಭಾಲಾಭೇನ ಸನ್ತುಟ್ಠಾ। ಧಮ್ಮನಗರೇ ವಸನ್ತಿ ತೇ॥>
        text <ಝಾಯೀ ಝಾನರತಾ ಧೀರಾ। ಸನ್ತಚಿತ್ತಾ ಸಮಾಹಿತಾ।>
        text <ಆಕಿಞ್ಚಞ್ಞಂ ಪತ್ಥಯಾನಾ। ಧಮ್ಮನಗರೇ ವಸನ್ತಿ ತೇ॥>
        text <ಪಟಿಪನ್ನಾ ಫಲಟ್ಠಾ ಚ। ಸೇಕ್ಖಾ ಫಲಸಮಙ್ಗಿನೋ।>
        text <ಆಸೀಸಕಾ ಉತ್ತಮತ್ಥಂ। ಧಮ್ಮನಗರೇ ವಸನ್ತಿ ತೇ॥>
        text <ಸೋತಾಪನ್ನಾ ಚ ವಿಮಲಾ। ಸಕದಾಗಾಮಿನೋ ಚ ಯೇ।>
        text <ಅನಾಗಾಮೀ ಚ ಅರಹನ್ತೋ। ಧಮ್ಮನಗರೇ ವಸನ್ತಿ ತೇ॥>
        text <ಸತಿಪಟ್ಠಾನಕುಸಲಾ। ಬೋಜ್ಝಙ್ಗಭಾವನಾರತಾ।>
        text <ವಿಪಸ್ಸಕಾ ಧಮ್ಮಧರಾ। ಧಮ್ಮನಗರೇ ವಸನ್ತಿ ತೇ॥>
        text <ಇದ್ಧಿಪಾದೇಸು ಕುಸಲಾ। ಸಮಾಧಿಭಾವನಾರತಾ।>
        text <ಸಮ್ಮಪ್ಪಧಾನಾನುಯುತ್ತಾ। ಧಮ್ಮನಗರೇ ವಸನ್ತಿ ತೇ॥>
        text <ಅಭಿಞ್ಞಾಪಾರಮಿಪ್ಪತ್ತಾ। ಪೇತ್ತಿಕೇ ಗೋಚರೇ ರತಾ।>
        text <ಅನ್ತಲಿಕ್ಖಮ್ಹಿ ಚರಣಾ। ಧಮ್ಮನಗರೇ ವಸನ್ತಿ ತೇ॥>
        text <ಓಕ್ಖಿತ್ತಚಕ್ಖೂ ಮಿತಭಾಣೀ। ಗುತ್ತದ್ವಾರಾ ಸುಸಂವುತಾ।>
        text <ಸುದನ್ತಾ ಉತ್ತಮೇ ದಮ್ಮೇ। ಧಮ್ಮನಗರೇ ವಸನ್ತಿ ತೇ॥>
        text <ತೇವಿಜ್ಜಾ ಛಳಭಿಞ್ಞಾ ಚ। ಇದ್ಧಿಯಾ ಪಾರಮಿಂ ಗತಾ।>
        text <ಪಞ್ಞಾಯ ಪಾರಮಿಪ್ಪತ್ತಾ। ಧಮ್ಮನಗರೇ ವಸನ್ತಿ ತೇತಿ॥>
        text <ಯಥಾಪಿ ನಗರಂ ದಿಸ್ವಾ। ಸುವಿಭತ್ತಂ ಮನೋರಮಂ।>
        text <ಅನುಮಾನೇನ ಜಾನನ್ತಿ। ವಡ್ಢಕಿಸ್ಸ ಮಹತ್ತನಂ॥>
        text <ತಥೇವ ಲೋಕನಾಥಸ್ಸ। ದಿಸ್ವಾ ಧಮ್ಮಪುರಂ ವರಂ।>
        text <ಅನುಮಾನೇನ ಜಾನನ್ತಿ। ಅತ್ಥಿ ಸೋ ಭಗವಾ ಇತಿ॥>
        text <ಅನುಮಾನೇನ ಜಾನನ್ತಿ। ಊಮಿಂ ದಿಸ್ವಾನ ಸಾಗರೇ।>
        text <ಯಥಾಯಂ ದಿಸ್ಸತೇ ಊಮಿ। ಮಹನ್ತೋ ಸೋ ಭವಿಸ್ಸತಿ॥>
        text <ತಥಾ ಬುದ್ಧಂ ಸೋಕನುದಂ। ಸಬ್ಬತ್ಥಮಪರಾಜಿತಂ।>
        text <ತಣ್ಹಕ್ಖಯಮನುಪ್ಪತ್ತಂ। ಭವಸಂಸಾರಮೋಚನಂ॥>
        text <ಅನುಮಾನೇನ ಞಾತಬ್ಬಂ। ಊಮಿಂ ದಿಸ್ವಾ ಸದೇವಕೇ।>
        text <ಯಥಾ ಧಮ್ಮೂಮಿವಿಪ್ಫಾರೋ। ಅಗ್ಗೋ ಬುದ್ಧೋ ಭವಿಸ್ಸತಿ॥>
        text <ಅನುಮಾನೇನ ಜಾನನ್ತಿ। ದಿಸ್ವಾ ಅಚ್ಚುಗ್ಗತಂ ಗಿರಿಂ।>
        text <ಯಥಾ ಅಚ್ಚುಗ್ಗತೋ ಏಸೋ। ಹಿಮವಾ ಸೋ ಭವಿಸ್ಸತಿ॥>
        text <ತಥಾ ದಿಸ್ವಾ ಧಮ್ಮಗಿರಿಂ। ಸೀತೀಭೂತಂ ನಿರೂಪಧಿಂ।>
        text <ಅಚ್ಚುಗ್ಗತಂ ಭಗವತೋ। ಅಚಲಂ ಸುಪ್ಪತಿಟ್ಠಿತಂ॥>
        text <ಅನುಮಾನೇನ ಞಾತಬ್ಬಂ। ದಿಸ್ವಾನ ಧಮ್ಮಪಬ್ಬತಂ।>
        text <ತಥಾ ಹಿ ಸೋ ಮಹಾವೀರೋ। ಅಗ್ಗೋ ಬುದ್ಧೋ ಭವಿಸ್ಸತಿ॥>
        text <ಯಥಾಪಿ ಗಜರಾಜಸ್ಸ। ಪದಂ ದಿಸ್ವಾನ ಮಾನುಸಾ।>
        text <ಅನುಮಾನೇನ ಜಾನನ್ತಿ। ಮಹಾ ಏಸೋ ಗಜೋ ಇತಿ॥>
        text <ತಥೇವ ಬುದ್ಧನಾಗಸ್ಸ। ಪದಂ ದಿಸ್ವಾ ವಿಭಾವಿನೋ।>
        text <ಅನುಮಾನೇನ ಜಾನನ್ತಿ। ಉಳಾರೋ ಸೋ ಭವಿಸ್ಸತಿ॥>
        text <ಅನುಮಾನೇನ ಜಾನನ್ತಿ। ಭೀತೇ ದಿಸ್ವಾನ ಕುಮ್ಮಿಗೇ।>
        text <ಮಿಗರಾಜಸ್ಸ ಸದ್ದೇನ। ಭೀತಾಮೇ ಕುಮ್ಮಿಗಾ ಇತಿ॥>
        text <ತಥೇವ ತಿತ್ಥಿಯೇ ದಿಸ್ವಾ। ವಿತ್ಥತೇ ಭೀತಮಾನಸೇ।>
        text <ಅನುಮಾನೇನ ಞಾತಬ್ಬಂ। ಧಮ್ಮರಾಜೇನ ಗಜ್ಜಿತಂ॥>
        text <ನಿಬ್ಬುತಂ ಪಥವಿಂ ದಿಸ್ವಾ। ಹರಿತಪತ್ತಂ ಮಹೋದಿಕಂ।>
        text <ಅನುಮಾನೇನ ಜಾನನ್ತಿ। ಮಹಾಮೇಘೇನ ನಿಬ್ಬುತಂ॥>
        text <ತಥೇವಿಮಂ ಜನಂ ದಿಸ್ವಾ। ಆಮೋದಿತಪಮೋದಿತಂ।>
        text <ಅನುಮಾನೇನ ಞಾತಬ್ಬಂ। ಧಮ್ಮಮೇಘೇನ ತಪ್ಪಿತಂ॥>
        text <ಲಗ್ಗಂ ದಿಸ್ವಾ ಭುಸಂ ಪಙ್ಕಂ। ಕಲಲದ್ದಗತಂ ಮಹಿಂ।>
        text <ಅನುಮಾನೇನ ಜಾನನ್ತಿ। ವಾರಿಕ್ಖನ್ಧೋ ಮಹಾ ಗತೋ॥>
        text <ತಥೇವಿಮಂ ಜನಂ ದಿಸ್ವಾ। ರಜಪಙ್ಕಸಮೋಹಿತಂ।>
        text <ವಹಿತಂ ಧಮ್ಮನದಿಯಾ। ವಿಸಟ್ಠಂ ಧಮ್ಮಸಾಗರೇ॥>
        text <ಧಮ್ಮಾಮತಗತಂ ದಿಸ್ವಾ। ಸದೇವಕಮಿಮಂ ಮಹಿಂ।>
        text <ಅನುಮಾನೇನ ಞಾತಬ್ಬಂ। ಧಮ್ಮಕ್ಖನ್ಧೋ ಮಹಾ ಗತೋ॥>
        text <ಅನುಮಾನೇನ ಜಾನನ್ತಿ। ಘಾಯಿತ್ವಾ ಗನ್ಧಮುತ್ತಮಂ।>
        text <ಯಥಾಯಂ ವಾಯತೇ ಗನ್ಧೋ। ಹೇಸ್ಸನ್ತಿ ಪುಪ್ಫಿತಾ ದುಮಾ॥>
        text <ತಥೇವಾಯಂ ಸೀಲಗನ್ಧೋ। ಪವಾಯತಿ ಸದೇವಕೇ।>
        text <ಅನುಮಾನೇನ ಞಾತಬ್ಬಂ। ಅತ್ಥಿ ಬುದ್ಧೋ ಅನುತ್ತರೋತಿ॥>
        text <ಪಸ್ಸತಾರಞ್ಞಕೇ ಭಿಕ್ಖೂ। ಅಜ್ಝೋಗಾಳ್ಹೇ ಧುತೇ ಗುಣೇ।>
        text <ಪುನ ಪಸ್ಸತಿ ಗಿಹೀ ರಾಜಾ। ಅನಾಗಾಮಿಫಲೇ ಠಿತೇ॥>
        text <ಉಭೋಪಿ ತೇ ವಿಲೋಕೇತ್ವಾ। ಉಪ್ಪಜ್ಜಿ ಸಂಸಯೋ ಮಹಾ।>
        text <ಬುಜ್ಝೇಯ್ಯ ಚೇ ಗಿಹೀ ಧಮ್ಮೇ। ಧುತಙ್ಗಂ ನಿಪ್ಫಲಂ ಸಿಯಾ॥>
        text <ಪರವಾದಿವಾದಮಥನಂ। ನಿಪುಣಂ ಪಿಟಕತ್ತಯೇ।>
        text <ಹನ್ದ ಪುಚ್ಛೇ ಕಥಿಸೇಟ್ಠಂ। ಸೋ ಮೇ ಕಙ್ಖಂ ವಿನೇಸ್ಸತೀತಿ॥>
      text <ತಾ ಖೋ ಪನೇತಾ। ಮಹಾರಾಜ। ಮಾಣವಗಾಮಿಕೇನ ದೇವಪುತ್ತೇನ ಗಾಥಾ ಸುಗೀತಾ ನ ದುಗ್ಗೀತಾ। ಸುಭಾಸಿತಾ ನ ದುಬ್ಭಾಸಿತಾ। ಅನುಮತಾ ಚ ಭಗವತಾ। ನನು। ಮಹಾರಾಜ। ಥೇರೇನಪಿ ಸಾರಿಪುತ್ತೇನ ಧಮ್ಮಸೇನಾಪತಿನಾ ಭಣಿತಂ>
      text <ಭಗವತಾ ಚ ಭಣಿತಂ ದೇವಾತಿದೇವೇನ ಏಕಪುಗ್ಗಲೋ। ಭಿಕ್ಖವೇ। ಲೋಕೇ ಉಪ್ಪಜ್ಜಮಾನೋ ಉಪ್ಪಜ್ಜತಿ ಬಹುಜನಹಿತಾಯ ಬಹುಜನಸುಖಾಯ ಲೋಕಾನುಕಮ್ಪಾಯ ಅತ್ಥಾಯ ಹಿತಾಯ ಸುಖಾಯ ದೇವಮನುಸ್ಸಾನಂ। ಕತಮೋ ಏಕಪುಗ್ಗಲೋ॥ ತಥಾಗತೋ ಅರಹಂ ಸಮ್ಮಾಸಮ್ಬುದ್ಧೋ…ಪೇ॰… ದೇವಮನುಸ್ಸಾನನ್ತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಗೋತಮಿವತ್ಥದಾನಪಞ್ಹೋ ದುತಿಯೋ।>
    text <೩॥ ಗಿಹಿಪಬ್ಬಜಿತಸಮ್ಮಾಪಟಿಪತ್ತಿಪಞ್ಹೋ>
      text <೩ ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಗಿಹಿನೋ ವಾಹಂ। ಭಿಕ್ಖವೇ। ಪಬ್ಬಜಿತಸ್ಸ ವಾ ಸಮ್ಮಾಪಟಿಪತ್ತಿಂ ವಣ್ಣೇಮಿ। ಗಿಹೀ ವಾ ಭಿಕ್ಖವೇ ಪಬ್ಬಜಿತೋ ವಾ ಸಮ್ಮಾಪಟಿಪನ್ನೋ ಸಮ್ಮಾಪಟಿಪತ್ತಾಧಿಕರಣಹೇತು ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲನ್ತಿ। ಯದಿ। ಭನ್ತೇ ನಾಗಸೇನ। ಗಿಹೀ ಓದಾತವಸನೋ ಕಾಮಭೋಗೀ ಪುತ್ತದಾರಸಮ್ಬಾಧಸಯನಂ ಅಜ್ಝಾವಸನ್ತೋ ಕಾಸಿಕಚನ್ದನಂ ಪಚ್ಚನುಭೋನ್ತೋ ಮಾಲಾಗನ್ಧವಿಲೇಪನಂ ಧಾರೇನ್ತೋ ಜಾತರೂಪರಜತಂ ಸಾದಿಯನ್ತೋ ಮಣಿಕುಣ್ಡಲ ವಿಚಿತ್ತಮೋಳಿಬದ್ಧೋ ಸಮ್ಮಾಪಟಿಪನ್ನೋ ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲಂ। ಪಬ್ಬಜಿತೋಪಿ ಭಣ್ಡುಕಾಸಾವವತ್ಥವಸನೋ ಪರಪಿಣ್ಡಮಜ್ಝುಪಗತೋ ಚತೂಸು ಸೀಲಕ್ಖನ್ಧೇಸು ಸಮ್ಮಾಪರಿಪೂರಕಾರೀ ದಿಯಡ್ಢೇಸು ಸಿಕ್ಖಾಪದಸತೇಸು ಸಮಾದಾಯ ವತ್ತನ್ತೋ ತೇರಸಸು ಧುತಗುಣೇಸು ಅನವಸೇಸಂ ವತ್ತನ್ತೋ ಸಮ್ಮಾಪಟಿಪನ್ನೋ ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲಂ। ತತ್ಥ। ಭನ್ತೇ। ಕೋ ವಿಸೇಸೋ ಗಿಹಿನೋ ವಾ ಪಬ್ಬಜಿತಸ್ಸ ವಾ॥ ಅಫಲಂ ಹೋತಿ ತಪೋಕಮ್ಮಂ। ನಿರತ್ಥಕಾ ಪಬ್ಬಜ್ಜಾ। ವಞ್ಝಾ ಸಿಕ್ಖಾಪದಗೋಪನಾ। ಮೋಘಂ ಧುತಗುಣಸಮಾದಾನಂ। ಕಿಂ ತತ್ಥ ದುಕ್ಖಮನುಚಿಣ್ಣೇನ। ನನು ನಾಮ ಸುಖೇನೇವ ಸುಖಂ ಅಧಿಗನ್ತಬ್ಬನ್ತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಗಿಹಿನೋ ವಾಹಂ। ಭಿಕ್ಖವೇ। ಪಬ್ಬಜಿತಸ್ಸ ವಾ ಸಮ್ಮಾಪಟಿಪತ್ತಿಂ ವಣ್ಣೇಮಿ। ಗಿಹೀ ವಾ। ಭಿಕ್ಖವೇ। ಪಬ್ಬಜಿತೋ ವಾ ಸಮ್ಮಾಪಟಿಪನ್ನೋ ಸಮ್ಮಾಪಟಿಪತ್ತಾಧಿಕರಣಹೇತು ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲನ್ತಿ। ಏವಮೇತಂ। ಮಹಾರಾಜ। ಸಮ್ಮಾಪಟಿಪನ್ನೋವ ಸೇಟ್ಠೋ। ಪಬ್ಬಜಿತೋಪಿ। ಮಹಾರಾಜ। ಪಬ್ಬಜಿತೋಮ್ಹೀತಿ ನ ಸಮ್ಮಾ ಪಟಿಪಜ್ಜೇಯ್ಯ। ಅಥ ಖೋ ಸೋ ಆರಕಾವ ಸಾಮಞ್ಞಾ। ಆರಕಾವ ಬ್ರಹ್ಮಞ್ಞಾ। ಪಗೇವ ಗಿಹೀ ಓದಾತವಸನೋ। ಗಿಹೀಪಿ। ಮಹಾರಾಜ। ಸಮ್ಮಾಪಟಿಪನ್ನೋ ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲಂ। ಪಬ್ಬಜಿತೋಪಿ। ಮಹಾರಾಜ। ಸಮ್ಮಾಪಟಿಪನ್ನೋ ಆರಾಧಕೋ ಹೋತಿ ಞಾಯಂ ಧಮ್ಮಂ ಕುಸಲಂ।>
      text <ಅಪಿ ಚ ಖೋ। ಮಹಾರಾಜ। ಪಬ್ಬಜಿತೋವ ಸಾಮಞ್ಞಸ್ಸ ಇಸ್ಸರೋ ಅಧಿಪತಿ। ಪಬ್ಬಜ್ಜಾ। ಮಹಾರಾಜ। ಬಹುಗುಣಾ ಅನೇಕಗುಣಾ ಅಪ್ಪಮಾಣಗುಣಾ। ನ ಸಕ್ಕಾ ಪಬ್ಬಜ್ಜಾಯ ಗುಣಂ ಪರಿಮಾಣಂ ಕಾತುಂ।>
      text <ಯಥಾ। ಮಹಾರಾಜ। ಕಾಮದದಸ್ಸ ಮಣಿರತನಸ್ಸ ನ ಸಕ್ಕಾ ಧನೇನ ಅಗ್ಘೋ ಪರಿಮಾಣಂ ಕಾತುಂ ಏತ್ತಕಂ ಮಣಿರತನಸ್ಸ ಮೂಲನ್ತಿ। ಏವಮೇವ ಖೋ। ಮಹಾರಾಜ। ಪಬ್ಬಜ್ಜಾ ಬಹುಗುಣಾ ಅನೇಕಗುಣಾ ಅಪ್ಪಮಾಣಗುಣಾ। ನ ಸಕ್ಕಾ ಪಬ್ಬಜ್ಜಾಯ ಗುಣಂ ಪರಿಮಾಣಂ ಕಾತುಂ।>
      text <ಯಥಾ ವಾ ಪನ। ಮಹಾರಾಜ। ಮಹಾಸಮುದ್ದೇ ಊಮಿಯೋ ನ ಸಕ್ಕಾ ಪರಿಮಾಣಂ ಕಾತುಂ ಏತ್ತಕಾ ಮಹಾಸಮುದ್ದೇ ಊಮಿಯೋತಿ। ಏವಮೇವ ಖೋ। ಮಹಾರಾಜ। ಪಬ್ಬಜ್ಜಾ ಬಹುಗುಣಾ ಅನೇಕಗುಣಾ ಅಪ್ಪಮಾಣಗುಣಾ। ನ ಸಕ್ಕಾ ಪಬ್ಬಜ್ಜಾಯ ಗುಣಂ ಪರಿಮಾಣಂ ಕಾತುಂ।>
      text <ಪಬ್ಬಜಿತಸ್ಸ। ಮಹಾರಾಜ। ಯಂ ಕಿಞ್ಚಿ ಕರಣೀಯಂ। ಸಬ್ಬಂ ತಂ ಖಿಪ್ಪಮೇವ ಸಮಿಜ್ಝತಿ ನೋ ಚಿರರತ್ತಾಯ। ಕಿಂ ಕಾರಣಾ॥ ಪಬ್ಬಜಿತೋ। ಮಹಾರಾಜ। ಅಪ್ಪಿಚ್ಛೋ ಹೋತಿ ಸನ್ತುಟ್ಠೋ ಪವಿವಿತ್ತೋ ಅಸಂಸಟ್ಠೋ ಆರದ್ಧವೀರಿಯೋ ನಿರಾಲಯೋ ಅನಿಕೇತೋ ಪರಿಪುಣ್ಣಸೀಲೋ ಸಲ್ಲೇಖಿತಾಚಾರೋ ಧುತಪ್ಪಟಿಪತ್ತಿಕುಸಲೋ ಹೋತಿ। ತಂ ಕಾರಣಾ ಪಬ್ಬಜಿತಸ್ಸ ಯಂ ಕಿಞ್ಚಿ ಕರಣೀಯಂ। ಸಬ್ಬಂ ತಂ ಖಿಪ್ಪಮೇವ ಸಮಿಜ್ಝತಿ ನೋ ಚಿರರತ್ತಾಯ। ಯಥಾ। ಮಹಾರಾಜ। ನಿಗ್ಗಣ್ಠಿಸಮಸುಧೋತಉಜುವಿಮಲನಾರಾಚೋ ಸುಸಜ್ಜಿತೋ ಸಮ್ಮಾ ವಹತಿ। ಏವಮೇವ ಖೋ। ಮಹಾರಾಜ। ಪಬ್ಬಜಿತಸ್ಸ ಯಂ ಕಿಞ್ಚಿ ಕರಣೀಯಂ। ಸಬ್ಬಂ ತಂ ಖಿಪ್ಪಮೇವ ಸಮಿಜ್ಝತಿ ನೋ ಚಿರರತ್ತಾಯಾತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಗಿಹಿಪಬ್ಬಜಿತಸಮ್ಮಾಪಟಿಪತ್ತಿಪಞ್ಹೋ ತತಿಯೋ।>
    text <೪॥ ಪಟಿಪದಾದೋಸಪಞ್ಹೋ>
      text <೪>, <ಭನ್ತೇ ನಾಗಸೇನ। ಯದಾ ಬೋಧಿಸತ್ತೋ ದುಕ್ಕರಕಾರಿಕಂ ಅಕಾಸಿ। ನೇತಾದಿಸೋ ಅಞ್ಞತ್ರ ಆರಮ್ಭೋ ಅಹೋಸಿ ನಿಕ್ಕಮೋ ಕಿಲೇಸಯುದ್ಧಂ ಮಚ್ಚುಸೇನಂ ವಿಧಮನಂ ಆಹಾರಪರಿಗ್ಗಹೋ ದುಕ್ಕರಕಾರಿಕಾ। ಏವರೂಪೇ ಪರಕ್ಕಮೇ ಕಿಞ್ಚಿ ಅಸ್ಸಾದಂ ಅಲಭಿತ್ವಾ ತಮೇವ ಚಿತ್ತಂ ಪರಿಹಾಪೇತ್ವಾ ಏವಮವೋಚ ನ ಖೋ ಪನಾಹಂ ಇಮಾಯ ಕಟುಕಾಯ ದುಕ್ಕರಕಾರಿಕಾಯ ಅಧಿಗಚ್ಛಾಮಿ ಉತ್ತರಿಮನುಸ್ಸಧಮ್ಮಂ ಅಲಮರಿಯಞಾಣದಸ್ಸನವಿಸೇಸಂ। ಸಿಯಾ ನು ಖೋ ಅಞ್ಞೋ ಮಗ್ಗೋ ಬೋಧಾಯಾತಿ। ತತೋ ನಿಬ್ಬಿನ್ದಿತ್ವಾ ಅಞ್ಞೇನ ಮಗೇನ ಸಬ್ಬಞ್ಞುತಂ ಪತ್ತೋ। ಪುನ ತಾಯ ಪಟಿಪದಾಯ ಸಾವಕೇ ಅನುಸಾಸತಿ ಸಮಾದಪೇತಿ।>
      text <ಕೇನ ನ ಖೋ। ಭನ್ತೇ ನಾಗಸೇನ। ಕಾರಣೇನ ತಥಾಗತೋ ಯಾಯ ಪಟಿಪದಾಯ ಅತ್ತನಾ ನಿಬ್ಬಿನ್ನೋ ವಿರತ್ತರೂಪೋ। ತತ್ಥ ಸಾವಕೇ ಅನುಸಾಸತಿ ಸಮಾದಪೇತೀತಿ॥>
      text <ತದಾಪಿ। ಮಹಾರಾಜ। ಏತರಹಿಪಿ ಸಾ ಯೇವ ಪಟಿಪದಾ। ತಂ ಯೇವ ಪಟಿಪದಂ ಪಟಿಪಜ್ಜಿತ್ವಾ ಬೋಧಿಸತ್ತೋ ಸಬ್ಬಞ್ಞುತಂ ಪತ್ತೋ। ಅಪಿ ಚ। ಮಹಾರಾಜ। ಬೋಧಿಸತ್ತೋ ಅತಿವೀರಿಯಂ ಕರೋನ್ತೋ ನಿರವಸೇಸತೋ ಆಹಾರಂ ಉಪರುನ್ಧಿ। ತಸ್ಸ ಆಹಾರೂಪರೋಧೇನ ಚಿತ್ತದುಬ್ಬಲ್ಯಂ ಉಪ್ಪಜ್ಜಿ। ಸೋ ತೇನ ದುಬ್ಬಲ್ಯೇನ ನಾಸಕ್ಖಿ ಸಬ್ಬಞ್ಞುತಂ ಪಾಪುಣಿತುಂ। ಸೋ ಮತ್ತಮತ್ತಂ ಕಬಳೀಕಾರಾಹಾರಂ ಸೇವನ್ತೋ ತಾಯೇವ ಪಟಿಪದಾಯ ನಚಿರಸ್ಸೇವ ಸಬ್ಬಞ್ಞುತಂ ಪಾಪುಣಿ। ಸೋ ಯೇವ। ಮಹಾರಾಜ। ಪಟಿಪದಾ ಸಬ್ಬೇಸಂ ತಥಾಗತಾನಂ ಸಬ್ಬಞ್ಞುತಞಾಣಪ್ಪಟಿಲಾಭಾಯ।>
      text <ಯಥಾ। ಮಹಾರಾಜ। ಸಬ್ಬೇಸಂ ಸತ್ತಾನಂ ಆಹಾರೋ ಉಪತ್ಥಮ್ಭೋ। ಆಹಾರೂಪನಿಸ್ಸಿತಾ ಸಬ್ಬೇ ಸತ್ತಾ ಸುಖಂ ಅನುಭವನ್ತಿ। ಏವಮೇವ ಖೋ। ಮಹಾರಾಜ। ಸಾ ಯೇವ ಪಟಿಪದಾ ಸಬ್ಬೇಸಂ ತಥಾಗತಾನಂ ಸಬ್ಬಞ್ಞುತಞಾಣಪ್ಪಟಿಲಾಭಾಯ। ನೇಸೋ। ಮಹಾರಾಜ। ದೋಸೋ ಆರಮ್ಭಸ್ಸ। ನ ನಿಕ್ಕಮಸ್ಸ। ನ ಕಿಲೇಸಯುದ್ಧಸ್ಸ। ಯೇನ ತಥಾಗತೋ ತಸ್ಮಿಂ ಸಮಯೇ ನ ಪಾಪುಣಿ ಸಬ್ಬಞ್ಞುತಞಾಣಂ। ಅಥ ಖೋ ಆಹಾರೂಪರೋಧಸ್ಸೇವೇಸೋ ದೋಸೋ। ಸದಾ ಪಟಿಯತ್ತಾ ಯೇವೇಸಾ ಪಟಿಪದಾ।>
      text <ಯಥಾ। ಮಹಾರಾಜ। ಪುರಿಸೋ ಅದ್ಧಾನಂ ಅತಿವೇಗೇನ ಗಚ್ಛೇಯ್ಯ। ತೇನ ಸೋ ಪಕ್ಖಹತೋ ವಾ ಭವೇಯ್ಯ ಪೀಠಸಪ್ಪೀ ವಾ ಅಸಞ್ಚರೋ ಪಥವಿತಲೇ। ಅಪಿ ನು ಖೋ। ಮಹಾರಾಜ। ಮಹಾಪಥವಿಯಾ ದೋಸೋ ಅತ್ಥಿ। ಯೇನ ಸೋ ಪುರಿಸೋ ಪಕ್ಖಹತೋ ಅಹೋಸೀತಿ॥ ನ ಹಿ। ಭನ್ತೇ। ಸದಾ ಪಟಿಯತ್ತಾ। ಭನ್ತೇ। ಮಹಾಪಥವೀ। ಕುತೋ ತಸ್ಸಾ ದೋಸೋ॥ ವಾಯಾಮಸ್ಸೇವೇಸೋ ದೋಸೋ। ಯೇನ ಸೋ ಪುರಿಸೋ ಪಕ್ಖಹತೋ ಅಹೋಸೀತಿ। ಏವಮೇವ ಖೋ। ಮಹಾರಾಜ। ನೇಸೋ ದೋಸೋ ಆರಮ್ಭಸ್ಸ। ನ ನಿಕ್ಕಮಸ್ಸ। ನ ಕಿಲೇಸಯುದ್ಧಸ್ಸ। ಯೇನ ತಥಾಗತೋ ತಸ್ಮಿಂ ಸಮಯೇ ನ ಪಾಪುಣಿ ಸಬ್ಬಞ್ಞುತಞಾಣಂ। ಅಥ ಖೋ ಆಹಾರೂಪರೋಧಸ್ಸೇವೇಸೋ ದೋಸೋ ಸದಾ ಪಟಿಯತ್ತಾ ಯೇವೇಸಾ ಪಟಿಪದಾ।>
      text <ಯಥಾ ವಾ ಪನ। ಮಹಾರಾಜ। ಪುರಿಸೋ ಕಿಲಿಟ್ಠಂ ಸಾಟಕಂ ನಿವಾಸೇಯ್ಯ। ನ ಸೋ ತಂ ಧೋವಾಪೇಯ್ಯ। ನೇಸೋ ದೋಸೋ ಉದಕಸ್ಸ। ಸದಾ ಪಟಿಯತ್ತಂ ಉದಕಂ। ಪುರಿಸಸ್ಸೇವೇಸೋ ದೋಸೋ। ಏವಮೇವ ಖೋ। ಮಹಾರಾಜ। ನೇಸೋ ದೋಸೋ ಆರಮ್ಭಸ್ಸ। ನ ನಿಕ್ಕಮಸ್ಸ। ನ ಕಿಲೇಸಯುದ್ಧಸ್ಸ। ಯೇನ ತಥಾಗತೋ ತಸ್ಮಿಂ ಸಮಯೇ ನ ಪಾಪುಣಿ ಸಬ್ಬಞ್ಞುತಞಾಣಂ। ಅಥ ಖೋ ಆಹಾರೂಪರೋಧಸ್ಸೇವೇಸೋ ದೋಸೋ। ಸದಾ ಪಟಿಯತ್ತಾ ಯೇವೇಸಾ ಪಟಿಪದಾ। ತಸ್ಮಾ ತಥಾಗತೋ ತಾಯೇವ ಪಟಿಪದಾಯ ಸಾವಕೇ ಅನುಸಾಸತಿ ಸಮಾದಪೇತಿ। ಏವಂ ಖೋ। ಮಹಾರಾಜ। ಸದಾ ಪಟಿಯತ್ತಾ ಅನವಜ್ಜಾ ಸಾ ಪಟಿಪದಾತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಪಟಿಪದಾದೋಸಪಞ್ಹೋ ಚತುತ್ಥೋ।>
    text <೫॥ ಹೀನಾಯಾವತ್ತನಪಞ್ಹೋ>
      text <೫>, <ಭನ್ತೇ ನಾಗಸೇನ। ಮಹನ್ತಂ ಇದಂ ತಥಾಗತಸಾಸನಂ ಸಾರಂ ವರಂ ಸೇಟ್ಠಂ ಪವರಂ ಅನುಪಮಂ ಪರಿಸುದ್ಧಂ ವಿಮಲಂ ಪಣ್ಡರಂ ಅನವಜ್ಜಂ। ನ ಯುತ್ತಂ ಗಿಹಿಂ ತಾವತಕಂ ಪಬ್ಬಜೇತುಂ। ಗಿಹೀ ಯೇವ ಏಕಸ್ಮಿಂ ಫಲೇ ವಿನೇತ್ವಾ ಯದಾ ಅಪುನರಾವತ್ತೀ ಹೋತಿ ತದಾ ಸೋ ಪಬ್ಬಾಜೇತಬ್ಬೋ। ಕಿಂ ಕಾರಣಾ॥ ಇಮೇ ದುಜ್ಜನಾ ತಾವ ತತ್ಥ ಸಾಸನೇ ವಿಸುದ್ಧೇ ಪಬ್ಬಜಿತ್ವಾ ಪಟಿನಿವತ್ತಿತ್ವಾ ಹೀನಾಯಾವತ್ತನ್ತಿ। ತೇಸಂ ಪಚ್ಚಾಗಮನೇನ ಅಯಂ ಮಹಾಜನೋ ಏವಂ ವಿಚಿನ್ತೇತಿ ತುಚ್ಛಕಂ ವತ ಭೋ ಏತಂ ಸಮಣಸ್ಸ ಗೋತಮಸ್ಸ ಸಾಸನಂ ಭವಿಸ್ಸತಿ। ಯಂ ಇಮೇ ಪಟಿನಿವತ್ತನ್ತೀತಿ। ಇದಮೇತ್ಥ ಕಾರಣನ್ತಿ।>
      text <ಯಥಾ। ಮಹಾರಾಜ। ತಳಾಕೋ ಭವೇಯ್ಯ ಸಮ್ಪುಣ್ಣಸುಚಿವಿಮಲಸೀತಲಸಲಿಲೋ। ಅಥ ಯೋ ಕೋಚಿ ಕಿಲಿಟ್ಠೋ ಮಲಕದ್ದಮಗತೋ ತಂ ತಳಾಕಂ ಗನ್ತ್ವಾ ಅನಹಾಯಿತ್ವಾ ಕಿಲಿಟ್ಠೋವ ಪಟಿನಿವತ್ತೇಯ್ಯ। ತತ್ಥ। ಮಹಾರಾಜ। ಕತಮಂ ಜನೋ ಗರಹೇಯ್ಯ ಕಿಲಿಟ್ಠಂ ವಾ ತಳಾಕಂ ವಾತಿ॥ ಕಿಲಿಟ್ಠಂ। ಭನ್ತೇ। ಜನೋ ಗರಹೇಯ್ಯ ಅಯಂ ತಳಾಕಂ ಗನ್ತ್ವಾ ಅನಹಾಯಿತ್ವಾ ಕಿಲಿಟ್ಠೋವ ಪಟಿನಿವತ್ತೋ। ಕಿಂ ಇಮಂ ಅನಹಾಯಿತುಕಾಮಂ ತಳಾಕೋ ಸಯಂ ನಹಾಪೇಸ್ಸತಿ। ಕೋ ದೋಸೋ ತಳಾಕಸ್ಸಾತಿ। ಏವಮೇವ ಖೋ। ಮಹಾರಾಜ। ತಥಾಗತೋ ವಿಮುತ್ತಿವರಸಲಿಲಸಮ್ಪುಣ್ಣಂ ಸದ್ಧಮ್ಮವರತಳಾಕಂ ಮಾಪೇಸಿ ಯೇ ಕೇಚಿ ಕಿಲೇಸಮಲಕಿಲಿಟ್ಠಾ ಸಚೇತನಾ ಬುಧಾ। ತೇ ಇಧ ನಹಾಯಿತ್ವಾ ಸಬ್ಬಕಿಲೇಸೇ ಪವಾಹಯಿಸ್ಸನ್ತೀತಿ। ಯದಿ ಕೋಚಿ ತಂ ಸದ್ಧಮ್ಮವರತಳಾಕಂ ಗನ್ತ್ವಾ ಅನಹಾಯಿತ್ವಾ ಸಕಿಲೇಸೋವ ಪಟಿನಿವತ್ತಿತ್ವಾ ಹೀನಾಯಾವತ್ತತಿ ತಂ ಯೇವ ಜನೋ ಗರಹಿಸ್ಸತಿ ಅಯಂ ಜಿನಸಾಸನೇ ಪಬ್ಬಜಿತ್ವಾ ತತ್ಥ ಪತಿಟ್ಠಂ ಅಲಭಿತ್ವಾ ಹೀನಾಯಾವತ್ತೋ। ಕಿಂ ಇಮಂ ಅಪ್ಪಟಿಪಜ್ಜನ್ತಂ ಜಿನಸಾಸನಂ ಸಯಂ ಬೋಧೇಸ್ಸತಿ। ಕೋ ದೋಸೋ ಜಿನಸಾಸನಸ್ಸಾತಿ॥>
      text <ಯಥಾ ವಾ ಪನ। ಮಹಾರಾಜ। ಪುರಿಸೋ ಪರಮಬ್ಯಾಧಿತೋ ರೋಗುಪ್ಪತ್ತಿಕುಸಲಂ ಅಮೋಘಧುವಸಿದ್ಧಕಮ್ಮಂ ಭಿಸಕ್ಕಂ ಸಲ್ಲಕತ್ತಂ ದಿಸ್ವಾ ಅತಿಕಿಚ್ಛಾಪೇತ್ವಾ ಸಬ್ಯಾಧಿಕೋವ ಪಟಿನಿವತ್ತೇಯ್ಯ। ತತ್ಥ ಕತಮಂ ಜನೋ ಗರಹೇಯ್ಯ ಆತುರಂ ವಾ ಭಿಸಕ್ಕಂ ವಾತಿ॥ ಆತುರಂ। ಭನ್ತೇ। ಜನೋ ಗರಹೇಯ್ಯ ಅಯಂ ರೋಗುಪ್ಪತ್ತಿಕುಸಲಂ ಅಮೋಘಧುವಸಿದ್ಧಕಮ್ಮಂ ಭಿಸಕ್ಕಂ ಸಲ್ಲಕತ್ತಂ ದಿಸ್ವಾ ಅತಿಕಿಚ್ಛಾಪೇತ್ವಾ ಸಬ್ಯಾಧಿಕೋವ ಪಟಿನಿವತ್ತೋ। ಕಿಂ ಇಮಂ ಅತಿಕಿಚ್ಛಾಪೇನ್ತಂ ಭಿಸಕ್ಕೋ ಸಯಂ ತಿಕಿಚ್ಛಿಸ್ಸತಿ। ಕೋ ದೋಸೋ ಭಿಸಕ್ಕಸ್ಸಾತಿ॥ ಏವಮೇವ ಖೋ। ಮಹಾರಾಜ। ತಥಾಗತೋ ಅನ್ತೋಸಾಸನಸಮುಗ್ಗೇ ಕೇವಲಂ ಸಕಲಕಿಲೇಸಬ್ಯಾಧಿವೂಪಸಮನಸಮತ್ಥಂ ಅಮತೋಸಧಂ ಪಕ್ಖಿಪಿ। ಯೇ ಕೇಚಿ ಕಿಲೇಸಬ್ಯಾಧಿಪೀಳಿತಾ ಸಚೇತನಾ ಬುಧಾ। ತೇ ಇಮಂ ಅಮತೋಸಧಂ ಪಿವಿತ್ವಾ ಸಬ್ಬಕಿಲೇಸಬ್ಯಾಧಿಂ ವೂಪಸಮೇಸ್ಸನ್ತೀತಿ। ಯದಿ ಕೋಚಿ ಯಂ ಅಮತೋಸಧಂ ಅಪಿವಿತ್ವಾ ಸಕಿಲೇಸೋವ ಪಟಿನಿವತ್ತಿತ್ವಾ ಹೀನಾಯಾವತ್ತತಿ। ತಂ ಯೇವ ಜನೋ ಗರಹಿಸ್ಸತಿ ಅಯಂ ಜಿನಸಾಸನೇ ಪಬ್ಬಜಿತ್ವಾ ತತ್ಥ ಪತಿಟ್ಠಂ ಅಲಭಿತ್ವಾ ಹೀನಾಯಾವತ್ತೋ। ಕಿಂ ಇಮಂ ಅಪ್ಪಟಿಪಜ್ಜನ್ತಂ ಜಿನಸಾಸನಂ ಸಯಂ ಬೋಧೇಸ್ಸತಿ। ಕೋ ದೋಸೋ ಜಿನಸಾಸನಸ್ಸಾತಿ॥>
      text <ಯಥಾ ವಾ ಪನ। ಮಹಾರಾಜ। ಛಾತೋ ಪುರಿಸೋ ಮಹತಿಮಹಾಪುಞ್ಞಭತ್ತಪರಿವೇಸನಂ ಗನ್ತ್ವಾ ತಂ ಭತ್ತಂ ಅಭುಞ್ಜಿತ್ವಾ ಛಾತೋವ ಪಟಿನಿವತ್ತೇಯ್ಯ। ತತ್ಥ ಕತಮಂ ಜನೋ ಗರಹೇಯ್ಯ ಛಾತಂ ವಾ ಪುಞ್ಞಭತ್ತಂ ವಾತಿ॥ ಛಾತಂ। ಭನ್ತೇ। ಜನೋ ಗರಹೇಯ್ಯ ಅಯಂ ಖುದಾಪೀಳಿತೋ ಪುಞ್ಞಭತ್ತಂ ಪಟಿಲಭಿತ್ವಾ ಅಭುಞ್ಜಿತ್ವಾ ಛಾತೋವ ಪಟಿನಿವತ್ತೋ। ಕಿಂ ಇಮಸ್ಸ ಅಭುಞ್ಜನ್ತಸ್ಸ ಭೋಜನಂ ಸಯಂ ಮುಖಂ ಪವಿಸಿಸ್ಸತಿ। ಕೋ ದೋಸೋ ಭೋಜನಸ್ಸಾತಿ॥ ಏವಮೇವ ಖೋ। ಮಹಾರಾಜ। ತಥಾಗತೋ ಅನ್ತೋಸಾಸನಸಮುಗ್ಗೇ ಪರಮಪವರಂ ಸನ್ತಂ ಸಿವಂ ಪಣೀತಂ ಅಮತಂ ಪರಮಮಧುರಂ ಕಾಯಗತಾಸತಿಭೋಜನಂ ಠಪೇಸಿ ಯೇ ಕೇಚಿ ಕಿಲೇಸಛಾತಜ್ಝತ್ತಾ ತಣ್ಹಾಪರೇತಮಾನಸಾ ಸಚೇತನಾ ಬುಧಾ। ತೇ ಇಮಂ ಭೋಜನಂ ಭುಞ್ಜಿತ್ವಾ ಕಾಮರೂಪಾರೂಪಭವೇಸು ಸಬ್ಬಂ ತಣ್ಹಮಪನೇಸ್ಸನ್ತೀತಿ। ಯದಿ ಕೋಚಿ ತಂ ಭೋಜನಂ ಅಭುಞ್ಜಿತ್ವಾ ತಣ್ಹಾಸಿತೋವ ಪಟಿನಿವತ್ತಿತ್ವಾ ಹೀನಾಯಾವತ್ತತಿ। ತಞ್ಞೇವ ಜನೋ ಗರಹಿಸ್ಸತಿ ಅಯಂ ಜಿನಸಾಸನೇ ಪಬ್ಬಜಿತ್ವಾ ತತ್ಥ ಪತಿಟ್ಠಂ ಅಲಭಿತ್ವಾ ಹೀನಾಯಾವತ್ತೋ। ಕಿಂ ಇಮಂ ಅಪ್ಪಟಿಪಜ್ಜನ್ತಂ ಜಿನಸಾಸನಂ ಸಯಂ ಬೋಧೇಸ್ಸಸಿ। ಕೋ ದೋಸೋ ಜಿನಸಾಸನಸ್ಸಾತಿ।>
      text <ಯದಿ। ಮಹಾರಾಜ। ತಥಾಗತೋ ಗಿಹಿಂ ಯೇವ ಏಕಸ್ಮಿಂ ಫಲೇ ವಿನೀತಂ ಪಬ್ಬಾಜೇಯ್ಯ। ನ ನಾಮಾಯಂ ಪಬ್ಬಜ್ಜಾ ಕಿಲೇಸಪ್ಪಹಾನಾಯ ವಿಸುದ್ಧಿಯಾ ವಾ। ನತ್ಥಿ ಪಬ್ಬಜ್ಜಾಯ ಕರಣೀಯಂ। ಯಥಾ। ಮಹಾರಾಜ। ಪುರಿಸೋ ಅನೇಕಸತೇನ ಕಮ್ಮೇನ ತಳಾಕಂ ಖಣಾಪೇತ್ವಾ ಪರಿಸಾಯ ಏವಮನುಸ್ಸಾವೇಯ್ಯ ಮಾ ಮೇ। ಭೋನ್ತೋ। ಕೇಚಿ ಸಂಕಿಲಿಟ್ಠಾ ಇಮಂ ತಳಾಕಂ ಓತರಥ। ಪವಾಹಿತರಜೋಜಲ್ಲಾ ಪರಿಸುದ್ಧಾ ವಿಮಲಮಟ್ಠಾ ಇಮಂ ತಳಾಕಂ ಓತರಥಾತಿ। ಅಪಿ ನು ಖೋ। ಮಹಾರಾಜ। ತೇಸಂ ಪವಾಹಿತರಜೋಜಲ್ಲಾನಂ ಪರಿಸುದ್ಧಾನಂ ವಿಮಲಮಟ್ಠಾನಂ ತೇನ ತಳಾಕೇನ ಕರಣೀಯಂ ಭವೇಯ್ಯಾತಿ॥ ನ ಹಿ। ಭನ್ತೇ। ಯಸ್ಸತ್ಥಾಯ ತೇ ತಂ ತಳಾಕಂ ಉಪಗಚ್ಛೇಯ್ಯುಂ। ತಂ ಅಞ್ಞತ್ರೇವ ತೇಸಂ ಕತಂ ಕರಣೀಯಂ। ಕಿಂ ತೇಸಂ ತೇನ ತಳಾಕೇನಾತಿ॥ ಏವಮೇವ ಖೋ। ಮಹಾರಾಜ। ಯದಿ ತಥಾಗತೋ ಗಿಹಿಂ ಯೇವ ಏಕಸ್ಮಿಂ ಫಲೇ ವಿನೀತಂ ಪಬ್ಬಾಜೇಯ್ಯ। ತತ್ಥೇವ ತೇಸಂ ಕತಂ ಕರಣೀಯಂ। ಕಿಂ ತೇಸಂ ಪಬ್ಬಜ್ಜಾಯ।>
      text <ಯಥಾ ವಾ ಪನ। ಮಹಾರಾಜ। ಸಭಾವಇಸಿಭತ್ತಿಕೋ ಸುತಮನ್ತಪದಧರೋ ಅತಕ್ಕಿಕೋ ರೋಗುಪ್ಪತ್ತಿಕುಸಲೋ ಅಮೋಘಧುವಸಿದ್ಧಕಮ್ಮೋ ಭಿಸಕ್ಕೋ ಸಲ್ಲಕತ್ತೋ ಸಬ್ಬರೋಗೂಪಸಮಭೇಸಜ್ಜಂ ಸನ್ನಿಪಾತೇತ್ವಾ ಪರಿಸಾಯ ಏವಮನುಸ್ಸಾವೇಯ್ಯ ಮಾ ಖೋ। ಭೋನ್ತೋ। ಕೇಚಿ ಸಬ್ಯಾಧಿಕಾ ಮಮ ಸನ್ತಿಕೇ ಉಪಗಚ್ಛಥ। ಅಬ್ಯಾಧಿಕಾ ಅರೋಗಾ ಮಮ ಸನ್ತಿಕೇ ಉಪಗಚ್ಛಥಾತಿ। ಅಪಿ ನು ಖೋ। ಮಹಾರಾಜ। ತೇಸಂ ಅಬ್ಯಾಧಿಕಾನಂ ಅರೋಗಾನಂ ಪರಿಪುಣ್ಣಾನಂ ಉದಗ್ಗಾನಂ ತೇನ ಭಿಸಕ್ಕೇನ ಕರಣೀಯಂ ಭವೇಯ್ಯಾತಿ॥ ನ ಹಿ। ಭನ್ತೇ। ಯಸ್ಸತ್ಥಾಯ ತೇ ತಂ ಭಿಸಕ್ಕಂ ಸಲ್ಲಕತ್ತಂ ಉಪಗಚ್ಛೇಯ್ಯುಂ। ತಂ ಅಞ್ಞತ್ರೇವ ತೇಸಂ ಕತಂ ಕರಣೀಯಂ। ಕಿಂ ತೇಸಂ ತೇನ ಭಿಸಕ್ಕೇನಾತಿ॥ ಏವಮೇವ ಖೋ। ಮಹಾರಾಜ। ಯದಿ ತಥಾಗತೋ ಗಿಹಿಂ ಯೇವ ಏಕಸ್ಮಿಂ ಫಲೇ ವಿನೀತಂ ಪಬ್ಬಾಜೇಯ್ಯ। ತತ್ಥೇವ ತೇಸಂ ಕತಂ ಕರಣೀಯಂ। ಕಿಂ ತೇಸಂ ಪಬ್ಬಜ್ಜಾಯ॥>
      text <ಯಥಾ ವಾ ಪನ। ಮಹಾರಾಜ। ಕೋಚಿ ಪುರಿಸೋ ಅನೇಕಥಾಲಿಪಾಕಸತಂ ಭೋಜನಂ ಪಟಿಯಾದಾಪೇತ್ವಾ ಪರಿಸಾಯ ಏವಮನುಸ್ಸಾವೇಯ್ಯ ಮಾ ಮೇ। ಭೋನ್ತೋ। ಕೇಚಿ ಛಾತಾ ಇಮಂ ಪರಿವೇಸನಂ ಉಪಗಚ್ಛಥ। ಸುಭುತ್ತಾ ತಿತ್ತಾ ಸುಹಿತಾ ಧಾತಾ ಪೀಣಿತಾ ಪರಿಪುಣ್ಣಾ ಇಮಂ ಪರಿವೇಸನಂ ಉಪಗಚ್ಛಥಾತಿ। ಅಪಿ ನು ಖೋ ಮಹಾರಾಜ। ತೇಸಂ ಭುತ್ತಾವೀನಂ ತಿತ್ತಾನಂ ಸುಹಿತಾನಂ ಧಾತಾನಂ ಪೀಣಿತಾನಂ ಪರಿಪುಣ್ಣಾನಂ ತೇನ ಭೋಜನೇನ ಕರಣೀಯಂ ಭವೇಯ್ಯಾತಿ॥ ನ ಹಿ। ಭನ್ತೇ। ಯಸ್ಸತ್ಥಾಯ ತೇ ತಂ ಪರಿವೇಸನಂ ಉಪಗಚ್ಛೇಯ್ಯುಂ। ತಂ ಅಞ್ಞತ್ರೇವ ತೇಸಂ ಕತಂ ಕರಣೀಯಂ। ಕಿಂ ತೇಸಂ ತಾಯ ಪರಿವೇಸನಾಯಾತಿ॥ ಏವಮೇವ ಖೋ। ಮಹಾರಾಜ। ಯದಿ ತಥಾಗತೋ ಗಿಹಿಂ ಯೇವ ಏಕಸ್ಮಿಂ ಫಲೇ ವಿನೀತಂ ಪಬ್ಬಾಜೇಯ್ಯ। ತತ್ಥೇವ ತೇಸಂ ಕತಂ ಕರಣೀಯಂ। ಕಿಂ ತೇಸಂ ಪಬ್ಬಜ್ಜಾಯ॥>
      text <ಅಪಿ ಚ। ಮಹಾರಾಜ। ಯೇ ಹೀನಾಯಾವತ್ತನ್ತಿ। ತೇ ಜಿನಸಾಸನಸ್ಸ ಪಞ್ಚ ಅತುಲಿಯೇ ಗುಣೇ ದಸ್ಸೇನ್ತಿ। ಕತಮೇ ಪಞ್ಚ॥ ಭೂಮಿಮಹನ್ತಭಾವಂ ದಸ್ಸೇನ್ತಿ। ಪರಿಸುದ್ಧವಿಮಲಭಾವಂ ದಸ್ಸೇನ್ತಿ। ಪಾಪೇಹಿ ಅಸಂವಾಸಿಯಭಾವಂ ದಸ್ಸೇನ್ತಿ। ದುಪ್ಪಟಿವೇಧಭಾವಂ ದಸ್ಸೇನ್ತಿ। ಬಹುಸಂವರರಕ್ಖಿಯಭಾವಂ ದಸ್ಸೇನ್ತಿ।>
      text <ಕಥಂ ಭೂಮಿಮಹನ್ತಭಾವಂ ದಸ್ಸೇನ್ತಿ॥ ಯಥಾ। ಮಹಾರಾಜ। ಪುರಿಸೋ ಅಧನೋ ಹೀನಜಚ್ಚೋ ನಿಬ್ಬಿಸೇಸೋ ಬುದ್ಧಿಪರಿಹೀನೋ ಮಹಾರಜ್ಜಂ ಪಟಿಲಭಿತ್ವಾ ನ ಚಿರಸ್ಸೇವ ಪರಿಪತತಿ ಪರಿಧಂಸತಿ ಪರಿಹಾಯತಿ ಯಸತೋ। ನ ಸಕ್ಕೋತಿ ಇಸ್ಸರಿಯಂ ಸನ್ಧಾರೇತುಂ। ಕಿಂ ಕಾರಣಂ॥ ಮಹನ್ತತ್ತಾ ಇಸ್ಸರಿಯಸ್ಸ। ಏವಮೇವ ಖೋ। ಮಹಾರಾಜ। ಯೇ ಕೇಚಿ ನಿಬ್ಬಿಸೇಸಾ ಅಕತಪುಞ್ಞಾ ಬುದ್ಧಿಪರಿಹೀನಾ ಜಿನಸಾಸನೇ ಪಬ್ಬಜನ್ತಿ। ತೇ ತಂ ಪಬ್ಬಜ್ಜಂ ಪವರುತ್ತಮಂ ಸನ್ಧಾರೇತುಂ ಅವಿಸಹನ್ತಾ ನ ಚಿರಸ್ಸೇವ ಜಿನಸಾಸನಾ ಪರಿಪತಿತ್ವಾ ಪರಿಧಂಸಿತ್ವಾ ಪರಿಹಾಯಿತ್ವಾ ಹೀನಾಯಾವತ್ತನ್ತಿ। ನ ಸಕ್ಕೋನ್ತಿ ಜಿನಸಾಸನಂ ಸನ್ಧಾರೇತುಂ। ಕಿಂ ಕಾರಣಂ॥ ಮಹನ್ತತ್ತಾ ಜಿನಸಾಸನಭೂಮಿಯಾ। ಏವಂ ಭೂಮಿಮಹನ್ತಭಾವಂ ದಸ್ಸೇನ್ತಿ।>
      text <ಕಥಂ ಪರಿಸುದ್ಧವಿಮಲಭಾವಂ ದಸ್ಸೇನ್ತಿ॥ ಯಥಾ। ಮಹಾರಾಜ। ವಾರಿ ಪೋಕ್ಖರಪತ್ತೇ ವಿಕಿರತಿ ವಿಧಮತಿ ವಿಧಂಸೇತಿ। ನ ಠಾನಮುಪಗಚ್ಛತಿ ನೂಪಲಿಮ್ಪತಿ। ಕಿಂ ಕಾರಣಂ॥ ಪರಿಸುದ್ಧವಿಮಲತ್ತಾ ಪದುಮಸ್ಸ। ಏವಮೇವ ಖೋ। ಮಹಾರಾಜ। ಯೇ ಕೇಚಿ ಸಠಾ ಕೂಟಾ ವಙ್ಕಾ ಕುಟಿಲಾ ವಿಸಮದಿಟ್ಠಿನೋ ಜಿನಸಾಸನೇ ಪಬ್ಬಜನ್ತಿ। ತೇ ಪರಿಸುದ್ಧವಿಮಲನಿಕ್ಕಣ್ಟಕಪಣ್ಡರವರಪ್ಪವರಸಾಸನತೋ ನ ಚಿರಸ್ಸೇವ ವಿಕಿರಿತ್ವಾ ವಿಧಮಿತ್ವಾ ವಿಧಂಸೇತ್ವಾ ಅಸಣ್ಠಹಿತ್ವಾ ಅನುಪಲಿಮ್ಪಿತ್ವಾ ಹೀನಾಯಾವತ್ತನ್ತಿ। ಕಿಂ ಕಾರಣಂ॥ ಪರಿಸುದ್ಧವಿಮಲತ್ತಾ ಜಿನಸಾಸನಸ್ಸ। ಏವಂ ಪರಿಸುದ್ಧವಿಮಲಭಾವಂ ದಸ್ಸೇನ್ತಿ।>
      text <ಕಥಂ ಪಾಪೇಹಿ ಅಸಂವಾಸಿಯಭಾವಂ ದಸ್ಸೇನ್ತಿ॥ ಯಥಾ। ಮಹಾರಾಜ। ಮಹಾಸಮುದ್ದೋ ನ ಮತೇನ ಕುಣಪೇನ ಸಂವಸತಿ। ಯಂ ಹೋತಿ ಮಹಾಸಮುದ್ದೇ ಮತಂ ಕುಣಪಂ। ತಂ ಖಿಪ್ಪಮೇವ ತೀರಂ ಉಪನೇತಿ ಥಲಂ ವಾ ಉಸ್ಸಾರೇತಿ। ಕಿಂ ಕಾರಣಂ॥ ಮಹಾಭೂತಾನಂ ಭವನತ್ತಾ ಮಹಾಸಮುದ್ದಸ್ಸ। ಏವಮೇವ ಖೋ। ಮಹಾರಾಜ। ಯೇ ಕೇಚಿ ಪಾಪಕಾ ಅಸಂವುತಾ ಅಹಿರಿಕಾ ಅಕಿರಿಯಾ ಓಸನ್ನವೀರಿಯಾ ಕುಸೀತಾ ಕಿಲಿಟ್ಠಾ ದುಜ್ಜನಾ ಮನುಸ್ಸಾ ಜಿನಸಾಸನೇ ಪಬ್ಬಜನ್ತಿ। ತೇ ನ ಚಿರಸ್ಸೇವ ಜಿನಸಾಸನತೋ ಅರಹನ್ತವಿಮಲಖೀಣಾಸವಮಹಾಭೂತಭವನತೋ ನಿಕ್ಖಮಿತ್ವಾ ಅಸಂವಸಿತ್ವಾ ಹೀನಾಯಾವತ್ತನ್ತಿ। ಕಿಂ ಕಾರಣಂ॥ ಪಾಪೇಹಿ ಅಸಂವಾಸಿಯತ್ತಾ ಜಿನಸಾಸನಸ್ಸ। ಏವಂ ಪಾಪೇಹಿ ಅಸಂವಾಸಿಯಭಾವಂ ದಸ್ಸೇನ್ತಿ।>
      text <ಕಥಂ ದುಪ್ಪಟಿವೇಧಭಾವಂ ದಸ್ಸೇನ್ತಿ॥ ಯಥಾ। ಮಹಾರಾಜ। ಯೇ ಕೇಚಿ ಅಛೇಕಾ ಅಸಿಕ್ಖಿತಾ ಅಸಿಪ್ಪಿನೋ ಮತಿವಿಪ್ಪಹೀನಾ ಇಸ್ಸಾಸಾ ವಾಲಗ್ಗವೇಧಂ ಅವಿಸಹನ್ತಾ ವಿಗಳನ್ತಿ ಪಕ್ಕಮನ್ತಿ। ಕಿಂ ಕಾರಣಂ॥ ಸಣ್ಹಸುಖುಮದುಪ್ಪಟಿವೇಧತ್ತಾ ವಾಲಗ್ಗಸ್ಸ। ಏವಮೇವ ಖೋ। ಮಹಾರಾಜ। ಯೇ ಕೇಚಿ ದುಪ್ಪಞ್ಞಾ ಜಳಾ ಏಳಮೂಗಾ ಮೂಳ್ಹಾ ದನ್ಧಗತಿಕಾ ಜನಾ ಜಿನಸಾಸನೇ ಪಬ್ಬಜನ್ತಿ। ತೇ ತಂ ಪರಮಸಣ್ಹಸುಖುಮಚತುಸಚ್ಚಪ್ಪಟಿವೇಧಂ ಪಟಿವಿಜ್ಝಿತುಂ ಅವಿಸಹನ್ತಾ ಜಿನಸಾಸನಾ ವಿಗಳಿತ್ವಾ ಪಕ್ಕಮಿತ್ವಾ ನ ಚಿರಸ್ಸೇವ ಹೀನಾಯಾವತ್ತನ್ತಿ। ಕಿಂ ಕಾರಣಂ॥ ಪರಮಸಣ್ಹಸುಖುಮದುಪ್ಪಟಿವೇಧತಾಯ ಸಚ್ಚಾನಂ। ಏವಂ ದುಪ್ಪಟಿವೇಧಭಾವಂ ದಸ್ಸೇನ್ತಿ।>
      text <ಕಥಂ ಬಹುಸಂವರರಕ್ಖಿಯಭಾವಂ ದಸ್ಸೇನ್ತಿ॥ ಯಥಾ। ಮಹಾರಾಜ। ಕೋಚಿದೇವ ಪುರಿಸೋ ಮಹತಿಮಹಾಯುದ್ಧಭೂಮಿಮುಪಗತೋ ಪರಸೇನಾಯ ದಿಸಾವಿದಿಸಾಹಿ ಸಮನ್ತಾ ಪರಿವಾರಿತೋ ಸತ್ತಿಹತ್ಥಂ ಜನಮುಪೇನ್ತಂ ದಿಸ್ವಾ ಭೀತೋ ಓಸಕ್ಕತಿ ಪಟಿನಿವತ್ತತಿ ಪಲಾಯತಿ। ಕಿಂ ಕಾರಣಂ॥ ಬಹುವಿಧಯುದ್ಧಮುಖರಕ್ಖಣಭಯಾ। ಏವಮೇವ ಖೋ। ಮಹಾರಾಜ। ಯೇ ಕೇಚಿ ಪಾಪಕಾ ಅಸಂವುತಾ ಅಹಿರಿಕಾ ಅಕಿರಿಯಾ ಅಕ್ಖನ್ತೀ ಚಪಲಾ ಚಲಿತಾ ಇತ್ತರಾ ಬಾಲಜನಾ ಜಿನಸಾಸನೇ ಪಬ್ಬಜನ್ತಿ। ತೇ ಬಹುವಿಧಂ ಸಿಕ್ಖಾಪದಂ ಪರಿರಕ್ಖಿತುಂ ಅವಿಸಹನ್ತಾ ಓಸಕ್ಕಿತ್ವಾ ಪಟಿನಿವತ್ತಿತ್ವಾ ಪಲಾಯಿತ್ವಾ ನ ಚಿರಸ್ಸೇವ ಹೀನಾಯಾವತ್ತನ್ತಿ। ಕಿಂ ಕಾರಣಂ॥ ಬಹುವಿಧಸಂವರರಕ್ಖಿಯಭಾವತ್ತಾ ಜಿನಸಾಸನಸ್ಸ। ಏವಂ ಬಹುವಿಧಸಂವರರಕ್ಖಿಯಭಾವಂ ದಸ್ಸೇನ್ತಿ।>
      text <ಥಲಜುತ್ತಮೇಪಿ। ಮಹಾರಾಜ। ವಸ್ಸಿಕಾಗುಮ್ಬೇ ಕಿಮಿವಿದ್ಧಾನಿ ಪುಪ್ಫಾನಿ ಹೋನ್ತಿ। ತಾನಿ ಅಙ್ಕುರಾನಿ ಸಙ್ಕುಟಿತಾನಿ ಅನ್ತರಾ ಯೇವ ಪರಿಪತನ್ತಿ। ನ ಚ ತೇಸು ಪರಿಪತಿತೇಸು ವಸ್ಸಿಕಾಗುಮ್ಬೋ ಹೀಳಿತೋ ನಾಮ ಹೋತಿ। ಯಾನಿ ತತ್ಥ ಠಿತಾನಿ ಪುಪ್ಫಾನಿ। ತಾನಿ ಸಮ್ಮಾ ಗನ್ಧೇನ ದಿಸಾವಿದಿಸಂ ಅಭಿಬ್ಯಾಪೇನ್ತಿ। ಏವಮೇವ ಖೋ। ಮಹಾರಾಜ। ಯೇ ತೇ ಜಿನಸಾಸನೇ ಪಬ್ಬಜಿತ್ವಾ ಹೀನಾಯಾವತ್ತನ್ತಿ। ತೇ ಜಿನಸಾಸನೇ ಕಿಮಿವಿದ್ಧಾನಿ ವಸ್ಸಿಕಾಪುಪ್ಫಾನಿ ವಿಯ ವಣ್ಣಗನ್ಧರಹಿತಾ ನಿಬ್ಬಣ್ಣಾಕಾರಸೀಲಾ ಅಭಬ್ಬಾ ವೇಪುಲ್ಲಾಯ। ನ ಚ ತೇಸಂ ಹೀನಾಯಾವತ್ತನೇನ ಜಿನಸಾಸನಂ ಹೀಳಿತಂ ನಾಮ ಹೋತಿ। ಯೇ ತತ್ಥ ಠಿತಾ ಭಿಕ್ಖೂ। ತೇ ಸದೇವಕಂ ಲೋಕಂ ಸೀಲವರಗನ್ಧೇನ ಅಭಿಬ್ಯಾಪೇನ್ತಿ।>
      text <ಸಾಲೀನಮ್ಪಿ। ಮಹಾರಾಜ। ನಿರಾತಙ್ಕಾನಂ ಲೋಹಿತಕಾನಂ ಅನ್ತರೇ ಕರುಮ್ಭಕಂ ನಾಮ ಸಾಲಿಜಾತಿ ಉಪ್ಪಜ್ಜಿತ್ವಾ ಅನ್ತರಾ ಯೇವ ವಿನಸ್ಸತಿ। ನ ಚ ತಸ್ಸಾ ವಿನಟ್ಠತ್ತಾ ಲೋಹಿತಕಸಾಲೀ ಹೀಳಿತಾ ನಾಮ ಹೋನ್ತಿ। ಯೇ ತತ್ಥ ಠಿತಾ ಸಾಲೀ। ತೇ ರಾಜೂಪಭೋಗಾ ಹೋನ್ತಿ। ಏವಮೇವ ಖೋ। ಮಹಾರಾಜ। ಯೇ ತೇ ಜಿನಸಾಸನೇ ಪಬ್ಬಜಿತ್ವಾ ಹೀನಾಯಾವತ್ತನ್ತಿ। ತೇ ಲೋಹಿತಕಸಾಲೀನಮನ್ತರೇ ಕರುಮ್ಭಕಾ ವಿಯ ಜಿನಸಾಸನೇ ನ ವಡ್ಢಿತ್ವಾ ವೇಪುಲ್ಲತಂ ನ ಪಾಪುಣಿತ್ವಾ ಅನ್ತರಾ ಯೇವ ಹೀನಾಯಾವತ್ತನ್ತಿ। ನ ಚ ತೇಸಂ ಹೀನಾಯಾವತ್ತನೇನ ಜಿನಸಾಸನಂ ಹೀಳಿತಂ ನಾಮ ಹೋತಿ। ಯೇ ತತ್ಥ ಠಿತಾ ಭಿಕ್ಖೂ ತೇ ಅರಹತ್ತಸ್ಸ ಅನುಚ್ಛವಿಕಾ ಹೋನ್ತಿ।>
      text <ಕಾಮದದಸ್ಸಾಪಿ। ಮಹಾರಾಜ। ಮಣಿರತನಸ್ಸ ಏಕದೇಸಂ ಕಕ್ಕಸಂ ಉಪ್ಪಜ್ಜತಿ। ನ ಚ ತತ್ಥ ಕಕ್ಕಸುಪ್ಪನ್ನತ್ತಾ ಮಣಿರತನಂ ಹೀಳಿತಂ ನಾಮ ಹೋತಿ। ಯಂ ತತ್ಥ ಪರಿಸುದ್ಧಂ ಮಣಿರತನಸ್ಸ। ತಂ ಜನಸ್ಸ ಹಾಸಕರಂ ಹೋತಿ। ಏವಮೇವ ಖೋ। ಮಹಾರಾಜ। ಯೇ ತೇ ಜಿನಸಾಸನೇ ಪಬ್ಬಜಿತ್ವಾ ಹೀನಾಯಾವತ್ತನ್ತಿ। ಕಕ್ಕಸಾ ತೇ ಜಿನಸಾಸನೇ ಪಪಟಿಕಾ। ನ ಚ ತೇಸಂ ಹೀನಾಯಾವತ್ತನೇನ ಜಿನಸಾಸನಂ ಹೀಳಿತಂ ನಾಮ ಹೋತಿ। ಯೇ ತತ್ಥ ಠಿತಾ ಭಿಕ್ಖೂ। ತೇ ದೇವಮನುಸ್ಸಾನಂ ಹಾಸಜನಕಾ ಹೋನ್ತಿ।>
      text <ಜಾತಿಸಮ್ಪನ್ನಸ್ಸಪಿ। ಮಹಾರಾಜ। ಲೋಹಿತಚನ್ದನಸ್ಸ ಏಕದೇಸಂ ಪೂತಿಕಂ ಹೋತಿ ಅಪ್ಪಗನ್ಧಂ। ನ ತೇನ ಲೋಹಿತಚನ್ದನಂ ಹೀಳಿತಂ ನಾಮ ಹೋತಿ। ಯಂ ತತ್ಥ ಅಪೂತಿಕಂ ಸುಗನ್ಧಂ। ತಂ ಸಮನ್ತಾ ವಿಧೂಪೇತಿ ಅಭಿಬ್ಯಾಪೇತಿ। ಏವಮೇವ ಖೋ। ಮಹಾರಾಜ। ಯೇ ತೇ ಜಿನಸಾಸನೇ ಪಬ್ಬಜಿತ್ವಾ ಹೀನಾಯಾವತ್ತನ್ತಿ। ತೇ ಲೋಹಿತಚನ್ದನಸಾರನ್ತರೇ ಪೂತಿಕದೇಸಮಿವ ಛಡ್ಡನೀಯಾ ಜಿನಸಾಸನೇ। ನ ಚ ತೇಸಂ ಹೀನಾಯಾವತ್ತನೇನ ಜಿನಸಾಸನಂ ಹೀಳಿತಂ ನಾಮ ಹೋತಿ। ಯೇ ತತ್ಥ ಠಿತಾ ಭಿಕ್ಖೂ। ತೇ ಸದೇವಕಂ ಲೋಕಂ ಸೀಲವರಚನ್ದನಗನ್ಧೇನ ಅನುಲಿಮ್ಪಯನ್ತೀತಿ।>
      text <ಸಾಧು। ಭನ್ತೇ ನಾಗಸೇನ। ತೇನ ತೇನ ಅನುಚ್ಛವಿಕೇನ ತೇನ ತೇನ ಸದಿಸೇನ ಕಾರಣೇನ ನಿರವಜ್ಜಮನುಪಾಪಿತಂ ಜಿನಸಾಸನಂ ಸೇಟ್ಠಭಾವೇನ ಪರಿದೀಪಿತಂ। ಹೀನಾಯಾವತ್ತಮಾನಾಪಿ ತೇ ಜಿನಸಾಸನಸ್ಸ ಸೇಟ್ಠಭಾವಂ ಯೇವ ಪರಿದೀಪೇನ್ತೀತಿ।>
      stand <ಹೀನಾಯಾವತ್ತನಪಞ್ಹೋ ಪಞ್ಚಮೋ।>
    text <೬॥ ಅರಹನ್ತವೇದನಾವೇದಿಯನಪಞ್ಹೋ>
      text <೬>, <ಭನ್ತೇ ನಾಗಸೇನ। ತುಮ್ಹೇ ಭಣಥ ಅರಹಾ ಏಕಂ ವೇದನಂ ವೇದಯತಿ ಕಾಯಿಕಂ। ನ ಚೇತಸಿಕನ್ತಿ। ಕಿಂ ನು ಖೋ। ಭನ್ತೇ ನಾಗಸೇನ। ಅರಹತೋ ಚಿತ್ತಂ ಯಂ ಕಾಯಂ ನಿಸ್ಸಾಯ ಪವತ್ತತಿ। ತತ್ಥ ಅರಹಾ ಅನಿಸ್ಸರೋ ಅಸ್ಸಾಮೀ ಅವಸವತ್ತೀತಿ॥ ಆಮ। ಮಹಾರಾಜಾತಿ। ನ ಖೋ। ಭನ್ತೇ ನಾಗಸೇನ। ಯುತ್ತಮೇತಂ। ಯಂ ಸೋ ಸಕಚಿತ್ತಸ್ಸ ಪವತ್ತಮಾನೇ ಕಾಯೇ ಅನಿಸ್ಸರೋ ಹೋತಿ ಅಸ್ಸಾಮೀ ಅವಸವತ್ತೀ। ಸಕುಣೋಪಿ ತಾವ। ಭನ್ತೇ। ಯಸ್ಮಿಂ ಕುಲಾವಕೇ ಪಟಿವಸತಿ। ತತ್ಥ ಸೋ ಇಸ್ಸರೋ ಹೋತಿ ಸಾಮೀ ವಸವತ್ತೀತಿ।>
      text <ದಸಯಿಮೇ। ಮಹಾರಾಜ। ಕಾಯಾನುಗತಾ ಧಮ್ಮಾ ಭವೇ ಭವೇ ಕಾಯಂ ಅನುಧಾವನ್ತಿ ಅನುಪರಿವತ್ತನ್ತಿ। ಕತಮೇ ದಸ॥ ಸೀತಂ ಉಣ್ಹಂ ಜಿಘಚ್ಛಾ ಪಿಪಾಸಾ ಉಚ್ಚಾರೋ ಪಸ್ಸಾವೋ ಮಿದ್ಧಂ ಜರಾ ಬ್ಯಾಧಿ ಮರಣಂ। ಇಮೇ ಖೋ। ಮಹಾರಾಜ। ದಸ ಕಾಯಾನುಗತಾ ಧಮ್ಮಾ ಭವೇ ಭವೇ ಕಾಯಂ ಅನುಧಾವನ್ತಿ ಅನುಪರಿವತ್ತನ್ತಿ। ತತ್ಥ ಅರಹಾ ಅನಿಸ್ಸರೋ ಅಸ್ಸಾಮೀ ಅವಸವತ್ತೀತಿ।>
      text <ಭನ್ತೇ ನಾಗಸೇನ। ಕೇನ ಕಾರಣೇನ ಅರಹತೋ ಕಾಯೇ ಆಣಾ ನಪ್ಪವತ್ತತಿ ಇಸ್ಸರಿಯಂ ವಾ। ತತ್ಥ ಮೇ ಕಾರಣಂ ಬ್ರೂಹೀತಿ॥ ಯಥಾ। ಮಹಾರಾಜ। ಯೇ ಕೇಚಿ ಪಥವಿನಿಸ್ಸಿತಾ ಸತ್ತಾ। ಸಬ್ಬೇ ತೇ ಪಥವಿಂ ನಿಸ್ಸಾಯ ಚರನ್ತಿ ವಿಹರನ್ತಿ ವುತ್ತಿಂ ಕಪ್ಪೇನ್ತಿ। ಅಪಿ ನು ಖೋ। ಮಹಾರಾಜ। ತೇಸಂ ಪಥವಿಯಾ ಆಣಾ ಪವತ್ತತಿ ಇಸ್ಸರಿಯಂ ವಾತಿ॥ ನ ಹಿ। ಭನ್ತೇತಿ। ಏವಮೇವ ಖೋ। ಮಹಾರಾಜ। ಅರಹತೋ ಚಿತ್ತಂ ಕಾಯಂ ನಿಸ್ಸಾಯ ಪವತ್ತತಿ। ನ ಚ ಅರಹತೋ ಕಾಯೇ ಆಣಾ ಪವತ್ತತಿ ಇಸ್ಸರಿಯಂ ವಾತಿ।>
      text <ಭನ್ತೇ ನಾಗಸೇನ। ಕೇನ ಕಾರಣೇನ ಪುಥುಜ್ಜನೋ ಕಾಯಿಕಮ್ಪಿ ಚೇತಸಿಕಮ್ಪಿ ವೇದನಂ ವೇದಯತೀತಿ॥ ಅಭಾವಿತತ್ತಾ। ಮಹಾರಾಜ। ಚಿತ್ತಸ್ಸ ಪುಥುಜ್ಜನೋ ಕಾಯಿಕಮ್ಪಿ ಚೇತಸಿಕಮ್ಪಿ ವೇದನಂ ವೇದಯತಿ। ಯಥಾ। ಮಹಾರಾಜ। ಗೋಣೋ ಛಾತೋ ಪರಿತಸಿತೋ ಅಬಲದುಬ್ಬಲಪರಿತ್ತಕತಿಣೇಸು ವಾ ಲತಾಯ ವಾ ಉಪನಿಬದ್ಧೋ ಅಸ್ಸ। ಯದಾ ಸೋ ಗೋಣೋ ಪರಿಕುಪಿತೋ ಹೋತಿ। ತದಾ ಸಹ ಉಪನಿಬನ್ಧನೇನ ಪಕ್ಕಮತಿ। ಏವಮೇವ ಖೋ। ಮಹಾರಾಜ। ಅಭಾವಿತಚಿತ್ತಸ್ಸ ವೇದನಾ ಉಪ್ಪಜ್ಜಿತ್ವಾ ಚಿತ್ತಂ ಪರಿಕೋಪೇತಿ। ಚಿತ್ತಂ ಪರಿಕುಪಿತಂ ಕಾಯಂ ಆಭುಜತಿ ನಿಬ್ಭುಜತಿ ಸಮ್ಪರಿವತ್ತಕಂ ಕರೋತಿ। ಅಥ ಖೋ ಸೋ ಅಭಾವಿತಚಿತ್ತೋ ತಸತಿ ರವತಿ ಭೇರವರಾವಮಭಿರವತಿ। ಇದಮೇತ್ಥ। ಮಹಾರಾಜ। ಕಾರಣಂ। ಯೇನ ಕಾರಣೇನ ಪುಥುಜ್ಜನೋ ಕಾಯಿಕಮ್ಪಿ ಚೇತಸಿಕಮ್ಪಿ ವೇದನಂ ವೇದಯತೀತಿ।>
      text <ಕಿಂ ಪನ ತಂ ಕಾರಣಂ। ಯೇನ ಕಾರಣೇನ ಅರಹಾ ಏಕಂ ವೇದನಂ ವೇದಯತಿ ಕಾಯಿಕಂ। ನ ಚೇತಸಿಕನ್ತಿ॥ ಅರಹತೋ। ಮಹಾರಾಜ। ಚಿತ್ತಂ ಭಾವಿತಂ ಹೋತಿ ಸುಭಾವಿತಂ ದನ್ತಂ ಸುದನ್ತಂ ಅಸ್ಸವಂ ವಚನಕರಂ। ಸೋ ದುಕ್ಖಾಯ ವೇದನಾಯ ಫುಟ್ಠೋ ಸಮಾನೋ ಅನಿಚ್ಚನ್ತಿ ದಳ್ಹಂ ಗಣ್ಹಾತಿ। ಸಮಾಧಿಥಮ್ಭೇ ಚಿತ್ತಂ ಉಪನಿಬನ್ಧತಿ। ತಸ್ಸ ತಂ ಚಿತ್ತಂ ಸಮಾಧಿಥಮ್ಭೇ ಉಪನಿಬನ್ಧನಂ ನ ವೇಧತಿ ನ ಚಲತಿ। ಠಿತಂ ಹೋತಿ ಅವಿಕ್ಖಿತ್ತಂ। ತಸ್ಸ ವೇದನಾವಿಕಾರವಿಪ್ಫಾರೇನ ಕಾಯೋ ಆಭುಜತಿ ನಿಬ್ಭುಜತಿ ಸಮ್ಪರಿವತ್ತತಿ। ಇದಮೇತ್ಥ। ಮಹಾರಾಜ। ಕಾರಣಂ। ಯೇನ ಕಾರಣೇನ ಅರಹಾ ಏಕಂ ವೇದನಂ ವೇದಯತಿ ಕಾಯಿಕಂ। ನ ಚೇತಸಿಕನ್ತಿ।>
      text <ಭನ್ತೇ ನಾಗಸೇನ। ತಂ ನಾಮ ಲೋಕೇ ಅಚ್ಛರಿಯಂ ಯಂ ಕಾಯೇ ಚಲಮಾನೇ ಚಿತ್ತಂ ನ ಚಲತಿ। ತತ್ಥ ಮೇ ಕಾರಣಂ ಬ್ರೂಹೀತಿ। ಯಥಾ। ಮಹಾರಾಜ। ಮಹತಿಮಹಾರುಕ್ಖೇ ಖನ್ಧಸಾಖಾಪಲಾಸಸಮ್ಪನ್ನೇ ಅನಿಲಬಲಸಮಾಹತೇ ಸಾಖಾ ಚಲತಿ। ಅಪಿ ನು ತಸ್ಸ ಖನ್ಧೋಪಿ ಚಲತೀತಿ॥ ನ ಹಿ। ಭನ್ತೇತಿ। ಏವಮೇವ ಖೋ। ಮಹಾರಾಜ। ಅರಹಾ ದುಕ್ಖಾಯ ವೇದನಾಯ ಫುಟ್ಠೋ ಸಮಾನೋ ಅನಿಚ್ಚನ್ತಿ ದಳ್ಹಂ ಗಣ್ಹಾತಿ। ಸಮಾಧಿಥಮ್ಭೇ ಚಿತ್ತಂ ಉಪನಿಬನ್ಧತಿ। ತಸ್ಸ ತಂ ಚಿತ್ತಂ ಸಮಾಧಿಥಮ್ಭೇ ಉಪನಿಬನ್ಧನಂ ನ ವೇಧತಿ ನ ಚಲತಿ। ಠಿತಂ ಹೋತಿ ಅವಿಕ್ಖಿತ್ತಂ। ತಸ್ಸ ವೇದನಾವಿಕಾರವಿಪ್ಫಾರೇನ ಕಾಯೋ ಆಭುಜತಿ ನಿಬ್ಭುಜತಿ ಸಮ್ಪರಿವತ್ತತಿ। ಚಿತ್ತಂ ಪನ ತಸ್ಸ ನ ವೇಧತಿ ನ ಚಲತಿ ಖನ್ಧೋ ವಿಯ ಮಹಾರುಕ್ಖಸ್ಸಾತಿ। ಅಚ್ಛರಿಯಂ। ಭನ್ತೇ ನಾಗಸೇನ। ಅಬ್ಭುತಂ। ಭನ್ತೇ ನಾಗಸೇನ। ನ ಮೇ ಏವರೂಪೋ ಸಬ್ಬಕಾಲಿಕೋ ಧಮ್ಮಪದೀಪೋ ದಿಟ್ಠಪುಬ್ಬೋತಿ।>
      stand <ಅರಹನ್ತವೇದನಾವೇದಿಯನಪಞ್ಹೋ ಛಟ್ಠೋ।>
    text <೭॥ ಅಭಿಸಮಯನ್ತರಾಯಕರಪಞ್ಹೋ>
      text <೭>, <ಭನ್ತೇ ನಾಗಸೇನ। ಇಧ ಯೋ ಕೋಚಿ ಗಿಹೀ ಪಾರಾಜಿಕಂ ಅಜ್ಝಾಪನ್ನೋ ಭವೇಯ್ಯ। ಸೋ ಅಪರೇನ ಸಮಯೇನ ಪಬ್ಬಾಜೇಯ್ಯ। ಅತ್ತನಾಪಿ ಸೋ ನ ಜಾನೇಯ್ಯ ಗಿಹಿಪಾರಾಜಿಕಂ ಅಜ್ಝಾಪನ್ನೋಸ್ಮೀತಿ। ನಪಿ ತಸ್ಸ ಅಞ್ಞೋ ಕೋಚಿ ಆಚಿಕ್ಖೇಯ್ಯ ಗಿಹಿಪಾರಾಜಿಕಂ ಅಜ್ಝಾಪನ್ನೋಸೀತಿ। ಸೋ ಚ ತಥತ್ತಾಯ ಪಟಿಪಜ್ಜೇಯ್ಯ। ಅಪಿ ನು ತಸ್ಸ ಧಮ್ಮಾಭಿಸಮಯೋ ಭವೇಯ್ಯಾತಿ॥ ನ ಹಿ। ಮಹಾರಾಜಾತಿ। ಕೇನ। ಭನ್ತೇ। ಕಾರಣೇನಾತಿ॥ ಯೋ ತಸ್ಸ ಹೇತು ಧಮ್ಮಾಭಿಸಮಯಾಯ। ಸೋ ತಸ್ಸ ಸಮುಚ್ಛಿನ್ನೋ। ತಸ್ಮಾ ಧಮ್ಮಾಭಿಸಮಯೋ ನ ಭವತೀತಿ।>
      text <ಭನ್ತೇ ನಾಗಸೇನ। ತುಮ್ಹೇ ಭಣಥ ಜಾನನ್ತಸ್ಸ ಕುಕ್ಕುಚ್ಚಂ ಹೋತಿ। ಕುಕ್ಕುಚ್ಚೇ ಸತಿ ಆವರಣಂ ಹೋತಿ। ಆವಟೇ ಚಿತ್ತೇ ಧಮ್ಮಾಭಿಸಮಯೋ ನ ಹೋತೀತಿ। ಇಮಸ್ಸ ಪನ ಅಜಾನನ್ತಸ್ಸ ಅಕುಕ್ಕುಚ್ಚಜಾತಸ್ಸ ಸನ್ತಚಿತ್ತಸ್ಸ ವಿಹರತೋ ಕೇನ ಕಾರಣೇನ ಧಮ್ಮಾಭಿಸಮಯೋ ನ ಹೋತಿ। ವಿಸಮೇನ ವಿಸಮೇನೇಸೋ ಪಞ್ಹೋ ಗಚ್ಛತಿ। ಚಿನ್ತೇತ್ವಾ ವಿಸಜ್ಜೇಥಾತಿ।>
      text <ರುಹತಿ। ಮಹಾರಾಜ। ಸುಕಟ್ಠೇ ಸುಕಲಲೇ ಮಣ್ಡಖೇತ್ತೇ ಸಾರದಂ ಸುಖಸಯಿತಂ ಬೀಜನ್ತಿ॥ ಆಮ। ಭನ್ತೇತಿ। ಅಪಿ ನು। ಮಹಾರಾಜ। ತಞ್ಞೇವ ಬೀಜಂ ಘನಸೇಲಸಿಲಾತಲೇ ರುಹೇಯ್ಯಾತಿ॥ ನ ಹಿ। ಭನ್ತೇತಿ। ಕಿಸ್ಸ ಪನ। ಮಹಾರಾಜ। ತಞ್ಞೇವ ಬೀಜಂ ಕಲಲೇ ರುಹತಿ। ಕಿಸ್ಸ ಘನಸೇಲೇ ನ ರುಹತೀತಿ॥ ನತ್ಥಿ। ಭನ್ತೇ। ತಸ್ಸ ಬೀಜಸ್ಸ ರುಹನಾಯ ಘನಸೇಲೇ ಹೇತು। ಅಹೇತುನಾ ಬೀಜಂ ನ ರುಹತೀತಿ। ಏವಮೇವ ಖೋ। ಮಹಾರಾಜ। ಯೇನ ಹೇತುನಾ ತಸ್ಸ ಧಮ್ಮಾಭಿಸಮಯೋ ಭವೇಯ್ಯ। ಸೋ ತಸ್ಸ ಹೇತು ಸಮುಚ್ಛಿನ್ನೋ। ಅಹೇತುನಾ ಧಮ್ಮಾಭಿಸಮಯೋ ನ ಹೋತಿ।>
      text <ಯಥಾ ವಾ ಪನ। ಮಹಾರಾಜ। ದಣ್ಡಲೇಡ್ಡುಲಗುಳಮುಗ್ಗರಾ ಪಥವಿಯಾ ಠಾನಮುಪಗಚ್ಛನ್ತಿ। ಅಪಿ ನು। ಮಹಾರಾಜ। ತೇ ಯೇವ ದಣ್ಡಲೇಡ್ಡುಲಗುಳಮುಗ್ಗರಾ ಗಗನೇ ಠಾನಮುಪಗಚ್ಛನ್ತೀತಿ॥ ನ ಹಿ ಭನ್ತೇತಿ। ಕಿಂ ಪನೇತ್ಥ। ಮಹಾರಾಜ। ಕಾರಣಂ। ಯೇನ ಕಾರಣೇನ ತೇ ಯೇವ ದಣ್ಡಲೇಡ್ಡುಲಗುಳಮುಗ್ಗರಾ ಪಥವಿಯಾ ಠಾನಮುಪಗಚ್ಛನ್ತಿ। ಕೇನ ಕಾರಣೇನ ಗಗನೇ ನ ತಿಟ್ಠನ್ತೀತಿ॥ ನತ್ಥಿ। ಭನ್ತೇ। ತೇಸಂ ದಣ್ಡಲೇಡ್ಡುಲಗುಳಮುಗ್ಗರಾನಂ ಪತಿಟ್ಠಾನಾಯ ಆಕಾಸೇ ಹೇತು। ಅಹೇತುನಾ ನ ತಿಟ್ಠನ್ತೀತಿ। ಏವಮೇವ ಖೋ। ಮಹಾರಾಜ। ತಸ್ಸ ತೇನ ದೋಸೇನ ಅಭಿಸಮಯಹೇತು ಸಮುಚ್ಛಿನ್ನೋ। ಹೇತುಸಮುಗ್ಘಾತೇ ಅಹೇತುನಾ ಅಭಿಸಮಯೋ ನ ಹೋತೀತಿ।>
      text <ಯಥಾ ವಾ ಪನ। ಮಹಾರಾಜ। ಥಲೇ ಅಗ್ಗಿ ಜಲತಿ। ಅಪಿ ನು ಖೋ। ಮಹಾರಾಜ। ಸೋ ಯೇವ ಅಗ್ಗಿ ಉದಕೇ ಜಲತೀತಿ॥ ನ ಹಿ। ಭನ್ತೇತಿ। ಕಿಂ ಪನೇತ್ಥ। ಮಹಾರಾಜ। ಕಾರಣಂ। ಯೇನ ಕಾರಣೇನ ಸೋ ಯೇವ ಅಗ್ಗಿ ಥಲೇ ಜಲತಿ। ಕೇನ ಕಾರಣೇನ ಉದಕೇ ನ ಜಲತೀತಿ॥ ನತ್ಥಿ। ಭನ್ತೇ। ಅಗ್ಗಿಸ್ಸ ಜಲನಾಯ ಉದಕೇ ಹೇತು। ಅಹೇತುನಾ ನ ಜಲತೀತಿ। ಏವಮೇವ ಖೋ। ಮಹಾರಾಜ। ತಸ್ಸ ತೇನ ದೋಸೇನ ಅಭಿಸಮಯಹೇತು ಸಮುಚ್ಛಿನ್ನೋ। ಹೇತುಸಮುಗ್ಘಾತೇ ಅಹೇತುನಾ ಧಮ್ಮಾಭಿಸಮಯೋ ನ ಹೋತೀತಿ।>
      text <ಭನ್ತೇ ನಾಗಸೇನ। ಪುನಪೇತಂ ಅತ್ಥಂ ಚಿನ್ತೇಹಿ। ನ ಮೇ ತತ್ಥ ಚಿತ್ತಸಞ್ಞತ್ತಿ ಭವತಿ। ಅಜಾನನ್ತಸ್ಸ ಅಸತಿ ಕುಕ್ಕುಚ್ಚೇ ಆವರಣಂ ಹೋತೀತಿ। ಕಾರಣೇನ ಮಂ ಸಞ್ಞಾಪೇಹೀತಿ। ಅಪಿ ನು। ಮಹಾರಾಜ। ವಿಸಂ ಹಲಾಹಲಂ ಅಜಾನನ್ತೇನ ಖಾಯಿತಂ ಜೀವಿತಂ ಹರತೀತಿ॥ ಆಮ। ಭನ್ತೇತಿ। ಏವಮೇವ ಖೋ। ಮಹಾರಾಜ। ಅಜಾನನ್ತೇನಪಿ ಕತಂ ಪಾಪಂ ಅಭಿಸಮಯನ್ತರಾಯಕರಂ ಹೋತಿ।>
      text <ಅಪಿ ನು। ಮಹಾರಾಜ। ಅಗ್ಗಿ ಅಜಾನಿತ್ವಾ ಅಕ್ಕಮನ್ತಂ ಡಹತೀತಿ॥ ಆಮ। ಭನ್ತೇತಿ। ಏವಮೇವ ಖೋ। ಮಹಾರಾಜ। ಅಜಾನನ್ತೇನಪಿ ಕತಂ ಪಾಪಂ ಅಭಿಸಮಯನ್ತರಾಯಕರಂ ಹೋತಿ।>
      text <ಅಪಿ ನು। ಮಹಾರಾಜ। ಅಜಾನನ್ತಂ ಆಸೀವಿಸೋ ಡಂಸಿತ್ವಾ ಜೀವಿತಂ ಹರತೀತಿ॥ ಆಮ। ಭನ್ತೇತಿ। ಏವಮೇವ ಖೋ। ಮಹಾರಾಜ। ಅಜಾನನ್ತೇನಪಿ ಕತಂ ಪಾಪಂ ಅಭಿಸಮಯನ್ತರಾಯಕರಂ ಹೋತಿ।>
      text <ನನು। ಮಹಾರಾಜ। ಕಾಲಿಙ್ಗರಾಜಾ ಸಮಣಕೋಲಞ್ಞೋ ಸತ್ತರತನಪರಿಕಿಣ್ಣೋ ಹತ್ಥಿರತನಮಭಿರುಯ್ಹ ಕುಲದಸ್ಸನಾಯ ಗಚ್ಛನ್ತೋ ಅಜಾನನ್ತೋಪಿ ನಾಸಕ್ಖಿ ಬೋಧಿಮಣ್ಡಸ್ಸ ಉಪರಿತೋ ಗನ್ತುಂ। ಇದಮೇತ್ಥ। ಮಹಾರಾಜ। ಕಾರಣಂ। ಯೇನ ಕಾರಣೇನ ಅಜಾನನ್ತೇನಪಿ ಕತಂ ಪಾಪಂ ಅಭಿಸಮಯನ್ತರಾಯಕರಂ ಹೋತೀತಿ॥ ಜಿನಭಾಸಿತಂ। ಭನ್ತೇ ನಾಗಸೇನ। ಕಾರಣಂ ನ ಸಕ್ಕಾ ಪಟಿಕ್ಕೋಸಿತುಂ। ಏಸೋವೇತಸ್ಸ ಅತ್ಥೋ ತಥಾ ಸಮ್ಪಟಿಚ್ಛಾಮೀತಿ।>
      stand <ಅಭಿಸಮಯನ್ತರಾಯಕರಪಞ್ಹೋ ಸತ್ತಮೋ।>
    text <೮॥ ದುಸ್ಸೀಲಪಞ್ಹೋ>
      text <೮>, <ಭನ್ತೇ ನಾಗಸೇನ। ಗಿಹಿದುಸ್ಸೀಲಸ್ಸ ಚ ಸಮಣದುಸ್ಸೀಲಸ್ಸ ಚ ಕೋ ವಿಸೇಸೋ। ಕಿಂ ನಾನಾಕರಣಂ। ಉಭೋಪೇತೇ ಸಮಸಮಗತಿಕಾ। ಉಭಿನ್ನಮ್ಪಿ ಸಮಸಮೋ ವಿಪಾಕೋ ಹೋತಿ। ಉದಾಹು ಕಿಞ್ಚಿ ನಾನಾಕಾರಣಂ ಅತ್ಥೀತಿ॥>
      text <ದಸ ಯಿಮೇ। ಮಹಾರಾಜ। ಗುಣಾ ಸಮಣದುಸ್ಸೀಲಸ್ಸ ಗಿಹಿದುಸ್ಸೀಲತೋ ವಿಸೇಸೇನ ಅತಿರೇಕಾ। ದಸಹಿ ಚ ಕಾರಣೇಹಿ ಉತ್ತರಿಂ ದಕ್ಖಿಣಂ ವಿಸೋಧೇತಿ।>
      text <ಕತಮೇ ದಸ ಗುಣಾ ಸಮಣದುಸ್ಸೀಲಸ್ಸ ಗಿಹಿದುಸ್ಸೀಲತೋ ವಿಸೇಸೇನ ಅತಿರೇಕಾ॥ ಇಧ। ಮಹಾರಾಜ। ಸಮಣದುಸ್ಸೀಲೋ ಬುದ್ಧೇ ಸಗಾರವೋ ಹೋತಿ। ಧಮ್ಮೇ ಸಗಾರವೋ ಹೋತಿ। ಸಙ್ಘೇ ಸಗಾರವೋ ಹೋತಿ। ಸಬ್ರಹ್ಮಚಾರೀಸು ಸಗಾರವೋ ಹೋತಿ। ಉದ್ದೇಸಪರಿಪುಚ್ಛಾಯ ವಾಯಮತಿ। ಸವನಬಹುಲೋ ಹೋತಿ। ಭಿನ್ನಸೀಲೋಪಿ। ಮಹಾರಾಜ। ದುಸ್ಸೀಲೋ ಪರಿಸಗತೋ ಆಕಪ್ಪಂ ಉಪಟ್ಠಪೇತಿ। ಗರಹಭಯಾ ಕಾಯಿಕಂ ವಾಚಸಿಕಂ ರಕ್ಖತಿ। ಪಧಾನಾಭಿಮುಖಞ್ಚಸ್ಸ ಹೋತಿ ಚಿತ್ತಂ। ಭಿಕ್ಖುಸಾಮಞ್ಞಂ ಉಪಗತೋ ಹೋತಿ। ಕರೋನ್ತೋಪಿ। ಮಹಾರಾಜ। ಸಮಣದುಸ್ಸೀಲೋ ಪಾಪಂ ಪಟಿಚ್ಛನ್ನಂ ಆಚರತಿ। ಯಥಾ। ಮಹಾರಾಜ। ಇತ್ಥೀ ಸಪತಿಕಾ ನಿಲೀಯಿತ್ವಾ ರಹಸ್ಸೇನೇವ ಪಾಪಮಾಚರತಿ। ಏವಮೇವ ಖೋ। ಮಹಾರಾಜ। ಕರೋನ್ತೋಪಿ ಸಮಣದುಸ್ಸೀಲೋ ಪಾಪಂ ಪಟಿಚ್ಛನ್ನಂ ಆಚರತಿ। ಇಮೇ ಖೋ। ಮಹಾರಾಜ। ದಸ ಗುಣಾ ಸಮಣದುಸ್ಸೀಲಸ್ಸ ಗಿಹಿದುಸ್ಸೀಲತೋ ವಿಸೇಸೇನ ಅತಿರೇಕಾ।>
      text <ಕತಮೇಹಿ ದಸಹಿ ಕಾರಣೇಹಿ ಉತ್ತರಿಂ ದಕ್ಖಿಣಂ ವಿಸೋಧೇತಿ॥ ಅನವಜ್ಜಕವಚಧಾರಣತಾಯಪಿ ದಕ್ಖಿಣಂ ವಿಸೋಧೇತಿ। ಇಸಿಸಾಮಞ್ಞಭಣ್ಡುಲಿಙ್ಗಧಾರಣತೋಪಿ ದಕ್ಖಿಣಂ ವಿಸೋಧೇತಿ। ಸಙ್ಘಸಮಯಮನುಪ್ಪವಿಟ್ಠತಾಯಪಿ ದಕ್ಖಿಣಂ ವಿಸೋಧೇತಿ। ಬುದ್ಧಧಮ್ಮಸಙ್ಘಸರಣಗತತಾಯಪಿ ದಕ್ಖಿಣಂ ವಿಸೋಧೇತಿ। ಪಧಾನಾಸಯನಿಕೇತವಾಸಿತಾಯಪಿ ದಕ್ಖಿಣಂ ವಿಸೋಧೇತಿ। ಜಿನಸಾಸನಧರ ಪರಿಯೇಸನತೋಪಿ ದಕ್ಖಿಣಂ ವಿಸೋಧೇತಿ। ಪವರಧಮ್ಮದೇಸನತೋಪಿ ದಕ್ಖಿಣಂ ವಿಸೋಧೇತಿ। ಧಮ್ಮದೀಪಗತಿಪರಾಯಣತಾಯಪಿ ದಕ್ಖಿಣಂ ವಿಸೋಧೇತಿ। ಅಗ್ಗೋ ಬುದ್ಧೋತಿ ಏಕನ್ತಉಜುದಿಟ್ಠಿತಾಯಪಿ ದಕ್ಖಿಣಂ ವಿಸೋಧೇತಿ। ಉಪೋಸಥಸಮಾದಾನತೋಪಿ ದಕ್ಖಿಣಂ ವಿಸೋಧೇತಿ। ಇಮೇಹಿ ಖೋ। ಮಹಾರಾಜ। ದಸಹಿ ಕಾರಣೇಹಿ ಉತ್ತರಿಂ ದಕ್ಖಿಣಂ ವಿಸೋಧೇತಿ।>
      text <ಸುವಿಪನ್ನೋಪಿ ಹಿ। ಮಹಾರಾಜ। ಸಮಣದುಸ್ಸೀಲೋ ದಾಯಕಾನಂ ದಕ್ಖಿಣಂ ವಿಸೋಧೇತಿ। ಯಥಾ। ಮಹಾರಾಜ। ಉದಕಂ ಸುಬಹಲಮ್ಪಿ ಕಲಲಕದ್ದಮರಜೋಜಲ್ಲಂ ಅಪನೇತಿ। ಏವಮೇವ ಖೋ। ಮಹಾರಾಜ। ಸುವಿಪನ್ನೋಪಿ ಸಮಣದುಸ್ಸೀಲೋ ದಾಯಕಾನಂ ದಕ್ಖಿಣಂ ವಿಸೋಧೇತಿ।>
      text <ಯಥಾ ವಾ ಪನ। ಮಹಾರಾಜ। ಉಣ್ಹೋದಕಂ ಸುಕುಧಿತಮ್ಪಿ ಜ್ಜಲನ್ತಂ ಮಹನ್ತಂ ಅಗ್ಗಿಕ್ಖನ್ಧಂ ನಿಬ್ಬಾಪೇತಿ। ಏವಮೇವ ಖೋ। ಮಹಾರಾಜ। ಸುವಿಪನ್ನೋಪಿ ಸಮಣದುಸ್ಸೀಲೋ ದಾಯಕಾನಂ ದಕ್ಖಿಣಂ ವಿಸೋಧೇತಿ।>
      text <ಯಥಾ ವಾ ಪನ। ಮಹಾರಾಜ। ಭೋಜನಂ ವಿರಸಮ್ಪಿ ಖುದಾದುಬ್ಬಲ್ಯಂ ಅಪನೇತಿ। ಏವಮೇವ ಖೋ। ಮಹಾರಾಜ। ಸುವಿಪನ್ನೋಪಿ ಸಮಣದುಸ್ಸೀಲೋ ದಾಯಕಾನಂ ದಕ್ಖಿಣಂ ವಿಸೋಧೇತಿ।>
      text <ಭಾಸಿತಮ್ಪೇತಂ। ಮಹಾರಾಜ। ತಥಾಗತೇನ ದೇವಾತಿದೇವೇನ ಮಜ್ಝಿಮನಿಕಾಯವರಲಞ್ಛಕೇ ದಕ್ಖಿಣವಿಭಙ್ಗೇ ವೇಯ್ಯಾಕರಣೇ>
      text <ಅಚ್ಛರಿಯಂ। ಭನ್ತೇ ನಾಗಸೇನ। ಅಬ್ಭುತಂ। ಭನ್ತೇ ನಾಗಸೇನ। ತಾವತಕಂ ಮಯಂ ಪಞ್ಹಂ ಅಪುಚ್ಛಿಮ್ಹ। ತಂ ತ್ವಂ ಓಪಮ್ಮೇಹಿ ಕಾರಣೇಹಿ ವಿಭಾವೇನ್ತೋ ಅಮತಮಧುರಂ ಸವನೂಪಗಂ ಅಕಾಸಿ। ಯಥಾ ನಾಮ। ಭನ್ತೇ। ಸೂದೋ ವಾ ಸೂದನ್ತೇವಾಸೀ ವಾ ತಾವತಕಂ ಮಂಸಂ ಲಭಿತ್ವಾ ನಾನಾವಿಧೇಹಿ ಸಮ್ಭಾರೇಹಿ ಸಮ್ಪಾದೇತ್ವಾ ರಾಜೂಪಭೋಗಂ ಕರೋತಿ। ಏವಮೇವ ಖೋ। ಭನ್ತೇ ನಾಗಸೇನ। ತಾವತಕಂ ಮಯಂ ಪಞ್ಹಂ ಅಪುಚ್ಛಿಮ್ಹ। ತಂ ತ್ವಂ ಓಪಮ್ಮೇಹಿ ಕಾರಣೇಹಿ ವಿಭಾವೇತ್ವಾ ಅಮತಮಧುರಂ ಸವನೂಪಗಂ ಅಕಾಸೀತಿ।>
      stand <ದುಸ್ಸೀಲಪಞ್ಹೋ ಅಟ್ಠಮೋ।>
    text <೯॥ ಉದಕಸತ್ತಜೀವಪಞ್ಹೋ>
      text <೯>, <ಭನ್ತೇ ನಾಗಸೇನ। ಇಮಂ ಉದಕಂ ಅಗ್ಗಿಮ್ಹಿ ತಪ್ಪಮಾನಂ ಚಿಚ್ಚಿಟಾಯತಿ ಚಿಟಿಚಿಟಾಯತಿ ಸದ್ದಾಯತಿ ಬಹುವಿಧಂ। ಕಿಂ ನು ಖೋ। ಭನ್ತೇ ನಾಗಸೇನ। ಉದಕಂ ಜೀವತಿ। ಕಿಂ ಕೀಳಮಾನಂ ಸದ್ದಾಯತಿ। ಉದಾಹು ಅಞ್ಞೇನ ಪಟಿಪೀಳಿತಂ ಸದ್ದಾಯತೀತಿ॥ ನ ಹಿ। ಮಹಾರಾಜ। ಉದಕಂ ಜೀವತಿ। ನತ್ಥಿ ಉದಕೇ ಜೀವೋ ವಾ ಸತ್ತೋ ವಾ। ಅಪಿ ಚ। ಮಹಾರಾಜ। ಅಗ್ಗಿಸನ್ತಾಪವೇಗಸ್ಸ ಮಹನ್ತತಾಯ ಉದಕಂ ಚಿಚ್ಚಿಟಾಯತಿ ಚಿಟಿಚಿಟಾಯತಿ ಸದ್ದಾಯತಿ ಬಹುವಿಧನ್ತಿ।>
      text <ಭನ್ತೇ ನಾಗಸೇನ। ಇಧೇಕಚ್ಚೇ ತಿತ್ಥಿಯಾ ಉದಕಂ ಜೀವತೀತಿ ಸೀತೋದಕಂ ಪಟಿಕ್ಖಿಪಿತ್ವಾ ಉದಕಂ ತಾಪೇತ್ವಾ ವೇಕತಿಕವೇಕತಿಕಂ ಪರಿಭುಞ್ಜನ್ತಿ। ತೇ ತುಮ್ಹೇ ಗರಹನ್ತಿ ಪರಿಭವನ್ತಿ ಏಕಿನ್ದ್ರಿಯಂ ಸಮಣಾ ಸಕ್ಯಪುತ್ತಿಯಾ ಜೀವಂ ವಿಹೇಠೇನ್ತೀತಿ। ತಂ ತೇಸಂ ಗರಹಂ ಪರಿಭವಂ ವಿನೋದೇಹಿ ಅಪನೇಹಿ ನಿಚ್ಛಾರೇಹೀತಿ। ನ ಹಿ। ಮಹಾರಾಜ। ಉದಕಂ ಜೀವತಿ। ನತ್ಥಿ। ಮಹಾರಾಜ। ಉದಕೇ ಜೀವೋ ವಾ ಸತ್ತೋ ವಾ। ಅಪಿ ಚ। ಮಹಾರಾಜ। ಅಗ್ಗಿಸನ್ತಾಪವೇಗಸ್ಸ ಮಹನ್ತತಾಯ ಉದಕಂ ಚಿಚ್ಚಿಟಾಯತಿ ಚಿಟಿಚಿಟಾಯತಿ ಸದ್ದಾಯತಿ ಬಹುವಿಧಂ।>
      text <ಯಥಾ। ಮಹಾರಾಜ। ಉದಕಂ ಸೋಬ್ಭಸರಸರಿತದಹತಳಾಕಕನ್ದರಪದರಉದಪಾನನಿನ್ನಪೋಕ್ಖರಣಿಗತಂ ವಾತಾತಪವೇಗಸ್ಸ ಮಹನ್ತತಾಯ ಪರಿಯಾದಿಯತಿ ಪರಿಕ್ಖಯಂ ಗಚ್ಛತಿ। ಅಪಿ ನು ತತ್ಥ ಉದಕಂ ಚಿಚ್ಚಿಟಾಯತಿ ಚಿಟಿಚಿಟಾಯತಿ ಸದ್ದಾಯತಿ ಬಹುವಿಧನ್ತಿ॥ ನ ಹಿ। ಭನ್ತೇತಿ। ಯದಿ। ಮಹಾರಾಜ। ಉದಕಂ ಜೀವೇಯ್ಯ। ತತ್ಥಾಪಿ ಉದಕಂ ಸದ್ದಾಯೇಯ್ಯ। ಇಮಿನಾಪಿ। ಮಹಾರಾಜ। ಕಾರಣೇನ ಜಾನಾಹಿ ನತ್ಥಿ ಉದಕೇ ಜೀವೋ ವಾ ಸತ್ತೋ ವಾ। ಅಗ್ಗಿಸನ್ತಾಪವೇಗಸ್ಸ ಮಹನ್ತತಾಯ ಉದಕಂ ಚಿಚ್ಚಿಟಾಯತಿ ಚಿಟಿಚಿಟಾಯತಿ ಸದ್ದಾಯತಿ ಬಹುವಿಧನ್ತಿ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ ನತ್ಥಿ ಉದಕೇ ಜೀವೋ ವಾ ಸತ್ತೋ ವಾ। ಅಗ್ಗಿಸನ್ತಾಪವೇಗಸ್ಸ ಮಹನ್ತತಾಯ ಉದಕಂ ಸದ್ದಾಯತೀತಿ। ಯದಾ ಪನ। ಮಹಾರಾಜ। ಉದಕಂ ತಣ್ಡುಲೇಹಿ ಸಮ್ಮಿಸ್ಸಿತಂ ಭಾಜನಗತಂ ಹೋತಿ ಪಿಹಿತಂ ಉದ್ಧನೇ ಅಠಪಿತಂ। ಅಪಿ ನು ತತ್ಥ ಉದಕಂ ಸದ್ದಾಯತೀತಿ॥ ನ ಹಿ। ಭನ್ತೇ। ಅಚಲಂ ಹೋತಿ ಸನ್ತಸನ್ತನ್ತಿ। ತಂ ಯೇವ ಪನ। ಮಹಾರಾಜ। ಉದಕಂ ಭಾಜನಗತಂ ಅಗ್ಗಿಂ ಉಜ್ಜಾಲೇತ್ವಾ ಉದ್ಧನೇ ಠಪಿತಂ ಹೋತಿ। ಅಪಿ ನು ತತ್ಥ ಉದಕಂ ಅಚಲಂ ಹೋತಿ ಸನ್ತಸನ್ತನ್ತಿ॥ ನ ಹಿ। ಭನ್ತೇ। ಚಲತಿ ಖುಬ್ಭತಿ ಲುಳತಿ ಆವಿಲತಿ ಊಮಿಜಾತಂ ಹೋತಿ। ಉದ್ಧಮಧೋ ದಿಸಾವಿದಿಸಂ ಗಚ್ಛತಿ। ಉತ್ತರತಿ ಪತರತಿ ಫೇಣಮಾಲೀ ಹೋತೀತಿ। ಕಿಸ್ಸ ಪನ ತಂ। ಮಹಾರಾಜ। ಪಾಕತಿಕಂ ಉದಕಂ ನ ಚಲತಿ ಸನ್ತಸನ್ತಂ ಹೋತಿ। ಕಿಸ್ಸ ಪನ ಅಗ್ಗಿಗತಂ ಚಲತಿ ಖುಬ್ಭತಿ ಲುಳತಿ ಆವಿಲತಿ ಊಮಿಜಾತಂ ಹೋತಿ। ಉದ್ಧಮಧೋ ದಿಸಾವಿದಿಸಂ ಗಚ್ಛತಿ। ಉತ್ತರತಿ ಪತರತಿ ಫೇಣಮಾಲೀ ಹೋತೀತಿ॥ ಪಾಕತಿಕಂ। ಭನ್ತೇ। ಉದಕಂ ನ ಚಲತಿ। ಅಗ್ಗಿಕತಂ ಪನ ಉದಕಂ ಅಗ್ಗಿಸನ್ತಾಪವೇಗಸ್ಸ ಮಹನ್ತತಾಯ ಚಿಚ್ಚಿಟಾಯತಿ ಚಿಟಿಚಿಟಾಯತಿ ಸದ್ದಾಯತಿ ಬಹುವಿಧನ್ತಿ। ಇಮಿನಾಪಿ ಮಹಾರಾಜ। ಕಾರಣೇನ ಜಾನಾಹಿ ನತ್ಥಿ ಉದಕೇ ಜೀವೋ ವಾ ಸತ್ತೋ ವಾ। ಅಗ್ಗಿಸನ್ತಾಪವೇಗಸ್ಸ ಮಹನ್ತತಾಯ ಉದಕಂ ಸದ್ದಾಯತೀತಿ।>
      text <ಅಪರಮ್ಪಿ। ಮಹಾರಾಜ। ಉತ್ತರಂ ಕಾರಣಂ ಸುಣೋಹಿ। ನತ್ಥಿ ಉದಕೇ ಜೀವೋ ವಾ ಸತ್ತೋ ವಾ। ಅಗ್ಗಿಸನ್ತಾಪವೇಗಸ್ಸ ಮಹನ್ತತಾಯ ಉದಕಂ ಸದ್ದಾಯತಿ। ಹೋತಿ ತಂ। ಮಹಾರಾಜ। ಉದಕಂ ಘರೇ ಘರೇ ಉದಕವಾರಕಗತಂ ಪಿಹಿತನ್ತಿ॥ ಆಮ। ಭನ್ತೇತಿ। ಅಪಿ ನು ತಂ। ಮಹಾರಾಜ। ಉದಕಂ ಚಲತಿ ಖುಬ್ಭತಿ ಲುಳತಿ ಆವಿಲತಿ ಊಮಿಜಾತಂ ಹೋತಿ। ಉದ್ಧಮಧೋ ದಿಸಾವಿದಿಸಂ ಗಚ್ಛತಿ। ಉತ್ತರತಿ ಪತರತಿ ಫೇಣಮಾಲೀ ಹೋತೀತಿ। ನ ಹಿ। ಭನ್ತೇ। ಅಚಲಂ ತಂ ಹೋತಿ ಪಾಕತಿಕಂ ಉದಕವಾರಕಗತಂ ಉದಕನ್ತಿ।>
      text <ಸುತಪುಬ್ಬಂ ಪನ ತಯಾ। ಮಹಾರಾಜ। ಮಹಾಸಮುದ್ದೇ ಉದಕಂ ಚಲತಿ ಖುಬ್ಭತಿ ಲುಳತಿ ಆವಿಲತಿ ಊಮಿಜಾತಂ ಹೋತಿ। ಉದ್ಧಮಧೋ ದಿಸಾವಿದಿಸಂ ಗಚ್ಛತಿ। ಉತ್ತರತಿ ಪತರತಿ ಫೇಣಮಾಲೀ ಹೋತಿ। ಉಸ್ಸಕ್ಕಿತ್ವಾ ಓಸ್ಸಕ್ಕಿತ್ವಾ ವೇಲಾಯ ಪಹರತಿ ಸದ್ದಾಯತಿ ಬಹುವಿಧನ್ತಿ॥ ಆಮ। ಭನ್ತೇ। ಸುತಪುಬ್ಬಂ ಏತಂ ಮಯಾ ದಿಟ್ಠಪುಬ್ಬಞ್ಚ ಮಹಾಸಮುದ್ದೇ ಉದಕಂ ಹತ್ಥಸತಮ್ಪಿ ದ್ವೇಪಿ ಹತ್ಥಸತಾನಿ ಗಗನೇ ಉಸ್ಸಕ್ಕತೀತಿ। ಕಿಸ್ಸ। ಮಹಾರಾಜ। ಉದಕವಾರಕಗತಂ ಉದಕಂ ನ ಚಲತಿ ನ ಸದ್ದಾಯತಿ। ಕಿಸ್ಸ ಪನ ಮಹಾಸಮುದ್ದೇ ಉದಕಂ ಚಲತಿ ಸದ್ದಾಯತೀತಿ॥ ವಾತವೇಗಸ್ಸ ಮಹನ್ತತಾಯ। ಭನ್ತೇ। ಮಹಾಸಮುದ್ದೇ ಉದಕಂ ಚಲತಿ ಸದ್ದಾಯತಿ। ಉದಕವಾರಕಗತಂ ಉದಕಂ ಅಘಟ್ಟಿತಂ ಕೇಹಿಚಿ ನ ಚಲತಿ ನ ಸದ್ದಾಯತೀತಿ। ಯಥಾ। ಮಹಾರಾಜ। ವಾತವೇಗಸ್ಸ ಮಹನ್ತತಾಯ ಮಹಾಸಮುದ್ದೇ ಉದಕಂ ಚಲತಿ ಸದ್ದಾಯತಿ ಏವಮೇವ ಅಗ್ಗಿಸನ್ತಾಪವೇಗಸ್ಸ ಮಹನ್ತತಾಯ ಉದಕಂ ಸದ್ದಾಯತೀತಿ।>
      text <ನನು। ಮಹಾರಾಜ। ಭೇರಿಪೋಕ್ಖರಂ ಸುಕ್ಖಂ ಸುಕ್ಖೇನ ಗೋಚಮ್ಮೇನ ಓನನ್ಧನ್ತೀತಿ॥ ಆಮ। ಭನ್ತೇ। ಅಪಿ ನು। ಮಹಾರಾಜ। ಭೇರಿಯಾ ಜೀವೋ ವಾ ಸತ್ತೋ ವಾ ಅತ್ಥೀತಿ। ನ ಹಿ। ಭನ್ತೇತಿ। ಕಿಸ್ಸ ಪನ। ಮಹಾರಾಜ। ಭೇರೀ ಸದ್ದಾಯತೀತಿ॥ ಇತ್ಥಿಯಾ ವಾ। ಭನ್ತೇ। ಪುರಿಸಸ್ಸ ವಾ ತಜ್ಜೇನ ವಾಯಾಮೇನಾತಿ। ಯಥಾ। ಮಹಾರಾಜ। ಇತ್ಥಿಯಾ ವಾ ಪುರಿಸಸ್ಸ ವಾ ತಜ್ಜೇನ ವಾಯಾಮೇನ ಭೇರೀ ಸದ್ದಾಯತಿ। ಏವಮೇವ ಅಗ್ಗಿಸನ್ತಾಪವೇಗಸ್ಸ ಮಹನ್ತತಾಯ ಉದಕಂ ಸದ್ದಾಯತಿ। ಇಮಿನಾಪಿ। ಮಹಾರಾಜ। ಕಾರಣೇನ ಜಾನಾಹಿ ನತ್ಥಿ ಉದಕೇ ಜೀವೋ ವಾ ಸತ್ತೋ ವಾ। ಅಗ್ಗಿಸನ್ತಾಪವೇಗಸ್ಸ ಮಹನ್ತತಾಯ ಉದಕಂ ಸದ್ದಾಯತೀತಿ।>
      text <ಮಯ್ಹಮ್ಪಿ ತಾವ। ಮಹಾರಾಜ। ತವ ಪುಚ್ಛಿತಬ್ಬಂ ಅತ್ಥಿ। ಏವಮೇಸೋ ಪಞ್ಹೋ ಸುವಿನಿಚ್ಛಿತೋ ಹೋತಿ। ಕಿಂ ನು ಖೋ। ಮಹಾರಾಜ। ಸಬ್ಬೇಹಿಪಿ ಭಾಜನೇಹಿ ಉದಕಂ ತಪ್ಪಮಾನಂ ಸದ್ದಾಯತಿ। ಉದಾಹು ಏಕಚ್ಚೇಹಿ ಯೇವ ಭಾಜನೇಹಿ ತಪ್ಪಮಾನಂ ಸದ್ದಾಯತೀತಿ॥ ನ ಹಿ। ಭನ್ತೇ। ಸಬ್ಬೇಹಿಪಿ ಭಾಜನೇಹಿ ಉದಕಂ ತಪ್ಪಮಾನಂ ಸದ್ದಾಯತಿ। ಏಕಚ್ಚೇಹಿ ಯೇವ ಭಾಜನೇಹಿ ಉದಕಂ ತಪ್ಪಮಾನಂ ಸದ್ದಾಯತೀತಿ। ತೇನ ಹಿ। ಮಹಾರಾಜ। ಜಹಿತೋಸಿ ಸಕಸಮಯಂ। ಪಚ್ಚಾಗತೋಸಿ ಮಮ ವಿಸಯಂ। ನತ್ಥಿ ಉದಕೇ ಜೀವೋ ವಾ ಸತ್ತೋ ವಾ। ಯದಿ। ಮಹಾರಾಜ। ಸಬ್ಬೇಹಿಪಿ ಭಾಜನೇಹಿ ಉದಕಂ ತಪ್ಪಮಾನಂ ಸದ್ದಾಯೇಯ್ಯ। ಯುತ್ತಮಿದಂ ಉದಕಂ ಜೀವತೀತಿ ವತ್ತುಂ। ನ ಹಿ। ಮಹಾರಾಜ। ಉದಕಂ ದ್ವಯಂ ಹೋತಿ। ಯಂ ಸದ್ದಾಯತಿ। ತಂ ಜೀವತಿ। ಯಂ ನ ಸದ್ದಾಯತಿ। ತಂ ನ ಜೀವತೀತಿ। ಯದಿ। ಮಹಾರಾಜ। ಉದಕಂ ಜೀವೇಯ್ಯ। ಮಹನ್ತಾನಂ ಹತ್ಥಿನಾಗಾನಂ ಉಸ್ಸನ್ನಕಾಯಾನಂ ಪಭಿನ್ನಾನಂ ಸೋಣ್ಡಾಯ ಉಸ್ಸಿಞ್ಚಿತ್ವಾ ಮುಖೇ ಪಕ್ಖಿಪಿತ್ವಾ ಕುಚ್ಛಿಂ ಪವೇಸಯನ್ತಾನಂ। ತಮ್ಪಿ ಉದಕಂ ತೇಸಂ ದನ್ತನ್ತರೇ ಚಿಪ್ಪಿಯಮಾನಂ ಸದ್ದಾಯೇಯ್ಯ। ಹತ್ಥಸತಿಕಾಪಿ ಮಹಾನಾವಾ ಗರುಕಾ ಭಾರಿಕಾ ಅನೇಕಸತಸಹಸ್ಸಭಾರಪರಿಪೂರಾ ಮಹಾಸಮುದ್ದೇ ವಿಚರನ್ತಿ। ತಾಹಿಪಿ ಚಿಪ್ಪಿಯಮಾನಂ ಉದಕಂ ಸದ್ದಾಯೇಯ್ಯ। ಮಹತಿಮಹನ್ತಾಪಿ ಮಚ್ಛಾ ಅನೇಕಸತಯೋಜನಿಕಕಾಯಾ ತಿಮೀ ತಿಮಿಙ್ಗಲಾ ತಿಮಿರಪಿಙ್ಗಲಾ ಅಬ್ಭನ್ತರೇ ನಿಮುಗ್ಗಾ ಮಹಾಸಮುದ್ದೇ ನಿವಾಸಟ್ಠಾನತಾಯ ಪಟಿವಸನ್ತಾ ಮಹಾಉದಕಧಾರಾ ಆಚಮನ್ತಿ ಧಮನ್ತಿ ಚ। ತೇಸಮ್ಪಿ ತಂ ದನ್ತನ್ತರೇಪಿ ಉದರನ್ತರೇಪಿ ಚಿಪ್ಪಿಯಮಾನಂ ಉದಕಂ ಸದ್ದಾಯೇಯ್ಯ। ಯಸ್ಮಾ ಚ ಖೋ। ಮಹಾರಾಜ। ಏವರೂಪೇಹಿ ಏವರೂಪೇಹಿ ಮಹನ್ತೇಹಿ ಪಟಿಪೀಳನೇಹಿ ಪಟಿಪೀಳಿತಂ ಉದಕಂ ನ ಸದ್ದಾಯತಿ ತಸ್ಮಾಪಿ ನತ್ಥಿ ಉದಕೇ ಜೀವೋ ವಾ ಸತ್ತೋ ವಾತಿ। ಏವಮೇತಂ। ಮಹಾರಾಜ। ಧಾರೇಹೀತಿ।>
      text <ಸಾಧು। ಭನ್ತೇ ನಾಗಸೇನ। ದೋಸಾಗತೋ ಪಞ್ಹೋ ಅನುಚ್ಛವಿಕಾಯ ವಿಭತ್ತಿಯಾ ವಿಭತ್ತೋ। ಯಥಾ ನಾಮ। ಭನ್ತೇ ನಾಗಸೇನ। ಮಹಗ್ಘಂ ಮಣಿರತನಂ ಛೇಕಂ ಆಚರಿಯಂ ಕುಸಲಂ ಸಿಕ್ಖಿತಂ ಮಣಿಕಾರಂ ಪಾಪುಣಿತ್ವಾ ಕಿತ್ತಿಂ ಲಭೇಯ್ಯ ಥೋಮನಂ ಪಸಂಸಂ। ಮುತ್ತಾರತನಂ ವಾ ಮುತ್ತಿಕಂ ದುಸ್ಸರತನಂ ವಾ ದುಸ್ಸಿಕಂ। ಲೋಹಿತಚನ್ದನಂ ವಾ ಗನ್ಧಿಕಂ ಪಾಪುಣಿತ್ವಾ ಕಿತ್ತಿಂ ಲಭೇಯ್ಯ ಥೋಮನಂ ಪಸಂಸಂ। ಏವಮೇವ ಖೋ। ಭನ್ತೇ ನಾಗಸೇನ। ದೋಸಾಗತೋ ಪಞ್ಹೋ ಅನುಚ್ಛವಿಕಾಯ ವಿಭತ್ತಿಯಾ ವಿಭತ್ತೋ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಉದಕಸತ್ತಜೀವಪಞ್ಹೋ ನವಮೋ।>
      stand <ಬುದ್ಧವಗ್ಗೋ ಪಠಮೋ।>
      stand <ಇಮಸ್ಮಿಂ ವಗ್ಗೇ ನವ ಪಞ್ಹಾ।>
  text <೨॥ ನಿಪ್ಪಪಞ್ಚವಗ್ಗೋ>
    text <೧॥ ನಿಪ್ಪಪಞ್ಚಪಞ್ಹೋ>
      text <೧>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ನಿಪ್ಪಪಞ್ಚಾರಾಮಾ। ಭಿಕ್ಖವೇ। ವಿಹರಥ ನಿಪ್ಪಪಞ್ಚರತಿನೋತಿ। ಕತಮಂ ತಂ ನಿಪ್ಪಪಞ್ಚನ್ತಿ॥ ಸೋತಾಪತ್ತಿಫಲಂ। ಮಹಾರಾಜ। ನಿಪ್ಪಪಞ್ಚಂ। ಸಕದಾಗಾಮಿಫಲಂ ನಿಪ್ಪಪಞ್ಚಂ। ಅನಾಗಾಮಿಫಲಂ ನಿಪ್ಪಪಞ್ಚಂ। ಅರಹತ್ತಫಲಂ ನಿಪ್ಪಪಞ್ಚನ್ತಿ।>
      text <ಯದಿ। ಭನ್ತೇ ನಾಗಸೇನ। ಸೋತಾಪತ್ತಿಫಲಂ ನಿಪ್ಪಪಞ್ಚಂ। ಸಕದಾಗಾಮಿಅನಾಗಾಮಿಅರಹತ್ತಫಲಂ ನಿಪ್ಪಪಞ್ಚಂ। ಕಿಸ್ಸ ಪನ ಇಮೇ ಭಿಕ್ಖೂ ಉದ್ದಿಸನ್ತಿ ಪರಿಪುಚ್ಛನ್ತಿ ಸುತ್ತಂ ಗೇಯ್ಯಂ ವೇಯ್ಯಾಕರಣಂ ಗಾಥಂ ಉದಾನಂ ಇತಿವುತ್ತಕಂ ಜಾತಕಂ ಅಬ್ಭುತಧಮ್ಮಂ ವೇದಲ್ಲಂ। ನವಕಮ್ಮೇನ ಪಲಿಬುಜ್ಝನ್ತಿ ದಾನೇನ ಚ ಪೂಜಾಯ ಚ। ನನು ತೇ ಜಿನಪ್ಪಟಿಕ್ಖಿತ್ತಂ ಕಮ್ಮಂ ಕರೋತೀತಿ॥>
      text <ಯೇ ತೇ। ಮಹಾರಾಜ। ಭಿಕ್ಖೂ ಉದ್ದಿಸನ್ತಿ ಪರಿಪುಚ್ಛನ್ತಿ ಸುತ್ತಂ ಗೇಯ್ಯಂ ವೇಯ್ಯಾಕರಣಂ ಗಾಥಂ ಉದಾನಂ ಇತಿವುತ್ತಕಂ ಜಾತಕಂ ಅಬ್ಭುತಧಮ್ಮಂ ವೇದಲ್ಲಂ। ನವಕಮ್ಮೇನ ಪಲಿಬುಜ್ಝನ್ತಿ ದಾನೇನ ಚ ಪೂಜಾಯ ಚ। ಸಬ್ಬೇ ತೇ ನಿಪ್ಪಪಞ್ಚಸ್ಸ ಪತ್ತಿಯಾ ಕರೋನ್ತಿ। ಯೇ ತೇ। ಮಹಾರಾಜ। ಸಭಾವಪರಿಸುದ್ಧಾ ಪುಬ್ಬೇ ವಾಸಿತವಾಸನಾ। ತೇ ಏಕಚಿತ್ತಕ್ಖಣೇನ ನಿಪ್ಪಪಚ ಹೋನ್ತಿ। ಯೇ ಪನ ತೇ ಭಿಕ್ಖೂ ಮಹಾರಜಕ್ಖಾ। ತೇ ಇಮೇಹಿ ಪಯೋಗೇಹಿ ನಿಪ್ಪಪಞ್ಚಾ ಹೋನ್ತಿ।>
      text <ಯಥಾ। ಮಹಾರಾಜ। ಏಕೋ ಪುರಿಸೋ ಖೇತ್ತೇ ಬೀಜಂ ರೋಪೇತ್ವಾ ಅತ್ತನೋ ಯಥಾಬಲವೀರಿಯೇನ ವಿನಾ ಪಾಕಾರವತಿಯಾ ಧಞ್ಞಂ ಉದ್ಧರೇಯ್ಯ। ಏಕೋ ಪುರಿಸೋ ಖೇತ್ತೇ ಬೀಜಂ ರೋಪೇತ್ವಾ ವನಂ ಪವಿಸಿತ್ವಾ ಕಟ್ಠಞ್ಚ ಸಾಖಞ್ಚ ಛಿನ್ದಿತ್ವಾ ವತಿಪಾಕಾರಂ ಕತ್ವಾ ಧಞ್ಞಂ ಉದ್ಧರೇಯ್ಯ। ಯಾ ತತ್ಥ ತಸ್ಸ ವತಿಪಾಕಾರಪರಿಯೇಸನಾ। ಸಾ ಧಞ್ಞತ್ಥಾಯ। ಏವಮೇವ ಖೋ। ಮಹಾರಾಜ। ಯೇ ತೇ ಸಭಾವಪರಿಸುದ್ಧಾ ಪುಬ್ಬೇ ವಾಸಿತವಾಸನಾ। ತೇ ಏಕಚಿತ್ತಕ್ಖಣೇನ ನಿಪ್ಪಪಞ್ಚಾ ಹೋನ್ತಿ। ವಿನಾ ವತಿಪಾಕಾರಂ ಪುರಿಸೋ ವಿಯ ಧಞ್ಞುದ್ಧಾರೋ। ಯೇ ಪನ ತೇ ಭಿಕ್ಖೂ ಮಹಾರಜಕ್ಖಾ। ತೇ ಇಮೇಹಿ ಪಯೋಗೇಹಿ ನಿಪ್ಪಪಞ್ಚಾ ಹೋನ್ತಿ। ವತಿಪಾಕಾರಂ ಕತ್ವಾ ಪುರಿಸೋ ವಿಯ ಧಞ್ಞುದ್ಧಾರೋ।>
      text <ಯಥಾ ವಾ ಪನ। ಮಹಾರಾಜ। ಪುರಿಸೋ ಮಹತಿಮಹನ್ತೇ ಅಮ್ಬರುಕ್ಖಮತ್ಥಕೇ ಫಲಪಿಣ್ಡಿ ಭವೇಯ್ಯ। ಅಥ ತತ್ಥ ಯೋ ಕೋಚಿ ಇದ್ಧಿಮಾ ಆಗನ್ತ್ವಾ ತಸ್ಸ ಫಲಂ ಹರೇಯ್ಯ। ಯೋ ಪನ ತತ್ಥ ಅನಿದ್ಧಿಮಾ। ಸೋ ಕಟ್ಠಞ್ಚ ವಲ್ಲಿಞ್ಚ ಛಿನ್ದಿತ್ವಾ ನಿಸ್ಸೇಣಿಂ ಬನ್ಧಿತ್ವಾ ತಾಯ ತಂ ರುಕ್ಖಂ ಅಭಿರುಹಿತ್ವಾ ಫಲಂ ಹರೇಯ್ಯ। ಯಾ ತತ್ಥ ತಸ್ಸ ನಿಸ್ಸೇಣಿಪರಿಯೇಸನಾ। ಸಾ ಫಲತ್ಥಾಯ। ಏವಮೇವ ಖೋ। ಮಹಾರಾಜ। ಯೇ ತೇ ಸಭಾವಪರಿಸುದ್ಧಾ ಪುಬ್ಬೇ ವಾಸಿತವಾಸನಾ। ತೇ ಏಕಚಿತ್ತಕ್ಖಣೇನ ನಿಪ್ಪಪಞ್ಚಾ ಹೋನ್ತಿ। ಇದ್ಧಿಮಾ ವಿಯ ರುಕ್ಖಫಲಂ ಹರನ್ತೋ। ಯೇ ಪನ ತೇ ಭಿಕ್ಖೂ ಮಹಾರಜಕ್ಖಾ। ತೇ ಇಮಿನಾ ಪಯೋಗೇನ ಸಚ್ಚಾನಿ ಅಭಿಸಮೇನ್ತಿ। ನಿಸ್ಸೇಣಿಯಾ ವಿಯ ಪುರಿಸೋ ರುಕ್ಖಫಲಂ ಹರನ್ತೋ।>
      text <ಯಥಾ ವಾ ಪನ। ಮಹಾರಾಜ। ಏಕೋ ಪುರಿಸೋ ಅತ್ಥಕರಣಿಕೋ ಏಕಕೋ ಯೇವ ಸಾಮಿಕಂ ಉಪಗನ್ತ್ವಾ ಅತ್ಥಂ ಸಾಧೇತಿ। ಏಕೋ ಧನವಾ ಧನವಸೇನ ಪರಿಸಂ ವಡ್ಢೇತ್ವಾ ಪರಿಸಾಯ ಅತ್ಥಂ ಸಾಧೇತಿ। ಯಾ ತತ್ಥ ತಸ್ಸ ಪರಿಸಪರಿಯೇಸನಾ। ಸಾ ಅತ್ಥತ್ಥಾಯ। ಏವಮೇವ ಖೋ। ಮಹಾರಾಜ। ಯೇ ತೇ ಸಭಾವಪರಿಸುದ್ಧಾ ಪುಬ್ಬೇ ವಾಸಿತವಾಸನಾ। ತೇ ಏಕಚಿತ್ತಕ್ಖಣೇನ ಛಸು ಅಭಿಞ್ಞಾಸು ವಸಿಭಾವಂ ಪಾಪುಣನ್ತಿ। ಪುರಿಸೋ ವಿಯ ಏಕಕೋ ಅತ್ಥಸಿದ್ಧಿಂ ಕರೋನ್ತೋ। ಯೇ ಪನ ತೇ ಭಿಕ್ಖೂ ಮಹಾರಜಕ್ಖಾ। ತೇ ಇಮೇಹಿ ಪಯೋಗೇಹಿ ಸಾಮಞ್ಞತ್ಥಮಭಿಸಾಧೇನ್ತಿ। ಪರಿಸಾಯ ವಿಯ ಪುರಿಸೋ ಅತ್ಥಸಿದ್ಧಿಂ ಕರೋನ್ತೋ।>
      text <ಉದ್ದೇಸೋಪಿ। ಮಹಾರಾಜ। ಬಹುಕಾರೋ। ಪರಿಪುಚ್ಛಾಪಿ ಬಹುಕಾರಾ। ನವಕಮ್ಮಮ್ಪಿ ಬಹುಕಾರಂ। ದಾನಮ್ಪಿ ಬಹುಕಾರಂ। ಪೂಜಾಪಿ ಬಹುಕಾರಾ ತೇಸು ತೇಸು ಕರಣೀಯೇಸು। ಯಥಾ। ಮಹಾರಾಜ। ಪುರಿಸೋ ರಾಜೂಪಸೇವೀ ಕತಾವೀ ಅಮಚ್ಚಭಟಬಲದೋವಾರಿಕಅನೀಕಟ್ಠಪಾರಿಸಜ್ಜಜನೇಹಿ। ತೇ ತಸ್ಸ ಕರಣೀಯೇ ಅನುಪ್ಪತ್ತೇ ಸಬ್ಬೇಪಿ ಉಪಕಾರಾ ಹೋನ್ತಿ। ಏವಮೇವ ಖೋ। ಮಹಾರಾಜ। ಉದ್ದೇಸೋಪಿ ಬಹುಕಾರೋ। ಪರಿಪುಚ್ಛಾಪಿ ಬಹುಕಾರಾ। ನವಕಮ್ಮಮ್ಪಿ ಬಹುಕಾರಂ। ದಾನಮ್ಪಿ ಬಹುಕಾರಂ। ಪೂಜಾಪಿ ಬಹುಕಾರಾ ತೇಸು ತೇಸು ಕರಣೀಯೇಸು। ಯದಿ। ಮಹಾರಾಜ। ಸಬ್ಬೇಪಿ ಅಭಿಜಾತಿಪರಿಸುದ್ಧಾ ಭವೇಯ್ಯುಂ। ಅನುಸಾಸನೇನ ಕರಣೀಯಂ ನ ಭವೇಯ್ಯ। ಯಸ್ಮಾ ಚ ಖೋ। ಮಹಾರಾಜ। ಸವನೇನ ಕರಣೀಯಂ ಹೋತಿ। ಥೇರೋ। ಮಹಾರಾಜ। ಸಾರಿಪುತ್ತೋ ಅಪರಿಮಿತಮಸಙ್ಖೇಯ್ಯಕಪ್ಪಂ ಉಪಾದಾಯ ಉಪಚಿತಕುಸಲಮೂಲೋ ಪಞ್ಞಾಯ ಕೋಟಿಂ ಗತೋ। ಸೋಪಿ ವಿನಾ ಸವನೇನ ನಾಸಕ್ಖಿ ಆಸವಕ್ಖಯಂ ಪಾಪುಣಿತುಂ। ತಸ್ಮಾ। ಮಹಾರಾಜ। ಬಹುಕಾರಂ ಸವನಂ। ತಥಾ ಉದ್ದೇಸೋಪಿ ಪರಿಪುಚ್ಛಾಪಿ। ತಸ್ಮಾ ಉದ್ದೇಸಪರಿಪುಚ್ಛಾಪಿ ನಿಪ್ಪಪಞ್ಚಾ ಸಙ್ಖತಾತಿ। ಸುನಿಜ್ಝಾಪಿತೋ। ಭನ್ತೇ ನಾಗಸೇನ। ಪಞ್ಹೋ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ನಿಪ್ಪಪಞ್ಚಪಞ್ಹೋ ಪಠಮೋ।>
    text <೨॥ ಖೀಣಾಸವಭಾವಪಞ್ಹೋ>
      text <೨>, <ಭನ್ತೇ ನಾಗಸೇನ। ತುಮ್ಹೇ ಭಣಥ ಯೋ ಗಿಹೀ ಅರಹತ್ತಂ ಪತ್ತೋ। ದ್ವೇ ವಾಸ್ಸ ಗತಿಯೋ ಭವನ್ತಿ ಅನಞ್ಞಾ। ತಸ್ಮಿಂ ಯೇವ ದಿವಸೇ ಪಬ್ಬಜತಿ ವಾ ಪರಿನಿಬ್ಬಾಯತಿ ವಾ। ನ ಸೋ ದಿವಸೋ ಸಕ್ಕಾ ಅತಿಕ್ಕಮೇತುನ್ತಿ। ಸಚೇ ಸೋ। ಭನ್ತೇ ನಾಗಸೇನ। ತಸ್ಮಿಂ ದಿವಸೇ ಆಚರಿಯಂ ವಾ ಉಪಜ್ಝಾಯಂ ವಾ ಪತ್ತಚೀವರಂ ವಾ ನ ಲಭೇಥ। ಅಪಿ ನು ಖೋ ಸೋ ಅರಹಾ ಸಯಂ ವಾ ಪಬ್ಬಜೇಯ್ಯ ದಿವಸಂ ವಾ ಅತಿಕ್ಕಮೇಯ್ಯ। ಅಞ್ಞೋ ಕೋಚಿ ಅರಹಾ ಇದ್ಧಿಮಾ ಆಗನ್ತ್ವಾ ತಂ ಪಬ್ಬಾಜೇಯ್ಯ ವಾ ಪರಿನಿಬ್ಬಾಯೇಯ್ಯ ವಾತಿ॥ ನ ಸೋ। ಮಹಾರಾಜ। ಅರಹಾ ಸಯಂ ಪಬ್ಬಜೇಯ್ಯ। ಸಯಂ ಪಬ್ಬಜನ್ತೋ ಥೇಯ್ಯಂ ಆಪಜ್ಜತಿ। ನ ಚ ದಿವಸಂ ಅತಿಕ್ಕಮೇಯ್ಯ। ಅಞ್ಞಸ್ಸ ಅರಹನ್ತಸ್ಸ ಆಗಮನಂ ಭವೇಯ್ಯ ವಾ ನ ವಾ ಭವೇಯ್ಯ। ತಸ್ಮಿಂ ಯೇವ ದಿವಸೇ ಪರಿನಿಬ್ಬಾಯೇಯ್ಯಾತಿ। ತೇನ ಹಿ। ಭನ್ತೇ ನಾಗಸೇನ। ಅರಹತ್ತಸ್ಸ ಸನ್ತಭಾವೋ ವಿಜಹಿತೋ ಹೋತಿ। ಯೇನ ಅಧಿಗತಸ್ಸ ಜೀವಿತಹಾರೋ ಭವತೀತಿ।>
      text <ವಿಸಮಂ। ಮಹಾರಾಜ। ಗಿಹಿಲಿಙ್ಗಂ। ವಿಸಮೇ ಲಿಙ್ಗೇ ಲಿಙ್ಗದುಬ್ಬಲತಾಯ ಅರಹತ್ತಂ ಪತ್ತೋ ಗಿಹೀ ತಸ್ಮಿಂ ಯೇವ ದಿವಸೇ ಪಬ್ಬಜತಿ ವಾ ಪರಿನಿಬ್ಬಾಯತಿ ವಾ। ನೇಸೋ। ಮಹಾರಾಜ। ದೋಸೋ ಅರಹತ್ತಸ್ಸ। ಗಿಹಿಲಿಙ್ಗಸ್ಸೇವೇಸೋ ದೋಸೋ ಯದಿದಂ ಲಿಙ್ಗದುಬ್ಬಲತಾ।>
      text <ಯಥಾ। ಮಹಾರಾಜ। ಭೋಜನಂ ಸಬ್ಬಸತ್ತಾನಂ ಆಯುಪಾಲಕಂ ಜೀವಿತರಕ್ಖಕಂ ವಿಸಮಕೋಟ್ಠಸ್ಸ ಮನ್ದದುಬ್ಬಲಗಹಣಿಕಸ್ಸ ಅವಿಪಾಕೇನ ಜೀವಿತಂ ಹರತಿ। ನೇಸೋ। ಮಹಾರಾಜ। ದೋಸೋ ಭೋಜನಸ್ಸ। ಕೋಟ್ಠಸ್ಸೇವೇಸೋ ದೋಸೋ ಯದಿದಂ ಅಗ್ಗಿದುಬ್ಬಲತಾ। ಏವಮೇವ ಖೋ। ಮಹಾರಾಜ। ವಿಸಮೇ ಲಿಙ್ಗೇ ಲಿಙ್ಗದುಬ್ಬಲತಾಯ ಅರಹತ್ತಂ ಪತ್ತೋ ಗಿಹೀ ತಸ್ಮಿಂ ಯೇವ ದಿವಸೇ ಪಬ್ಬಜತಿ ವಾ ಪರಿನಿಬ್ಬಾಯತಿ ವಾ। ನೇಸೋ। ಮಹಾರಾಜ। ದೋಸೋ ಅರಹತ್ತಸ್ಸ। ಗಿಹಿಲಿಙ್ಗಸ್ಸೇವೇಸೋ ದೋಸೋ ಯದಿದಂ ಲಿಙ್ಗದುಬ್ಬಲತಾ।>
      text <ಯಥಾ ವಾ ಪನ। ಮಹಾರಾಜ। ಪರಿತ್ತಂ ತಿಣಸಲಾಕಂ ಉಪರಿ ಗರುಕೇ ಪಾಸಾಣೇ ಠಪಿತೇ ದುಬ್ಬಲತಾಯ ಭಿಜ್ಜಿತ್ವಾ ಪತತಿ। ಏವಮೇವ ಖೋ। ಮಹಾರಾಜ। ಅರಹತ್ತಂ ಪತ್ತೋ ಗಿಹೀ ತೇನ ಲಿಙ್ಗೇನ ಅರಹತ್ತಂ ಧಾರೇತುಂ ಅಸಕ್ಕೋನ್ತೋ ತಸ್ಮಿಂ ಯೇವ ದಿವಸೇ ಪಬ್ಬಜತಿ ವಾ ಪರಿನಿಬ್ಬಾಯತಿ ವಾ।>
      text <ಯಥಾ ವಾ ಪನ। ಮಹಾರಾಜ। ಪುರಿಸೋ ಅಬಲೋ ದುಬ್ಬಲೋ ನಿಹೀನಜಚ್ಚೋ ಪರಿತ್ತಪುಞ್ಞೋ ಮಹತಿಮಹಾರಜ್ಜಂ ಲಭಿತ್ವಾ ಖಣೇನ ಪರಿಪತತಿ ಪರಿಧಂಸತಿ ಓಸಕ್ಕತಿ। ನ ಸಕ್ಕೋತಿ ಇಸ್ಸರಿಯಂ ಧಾರೇತುಂ। ಏವಮೇವ ಖೋ। ಮಹಾರಾಜ। ಅರಹತ್ತಂ ಪತ್ತೋ ಗಿಹೀ ತೇನ ಲಿಙ್ಗೇನ ಅರಹತ್ತಂ ಧಾರೇತುಂ ನ ಸಕ್ಕೋತಿ। ತೇನ ಕಾರಣೇನ ತಸ್ಮಿಂ ಯೇವ ದಿವಸೇ ಪಬ್ಬಜತಿ ವಾ ಪರಿನಿಬ್ಬಾಯತಿ ವಾತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಖೀಣಾಸವಭಾವಪಞ್ಹೋ ದುತಿಯೋ।>
    text <೩॥ ಖೀಣಾಸವಸತಿಸಮ್ಮೋಸಪಞ್ಹೋ>
      text <೩>, <ಭನ್ತೇ ನಾಗಸೇನ। ಅತ್ಥಿ ಅರಹತೋ ಸತಿಸಮ್ಮೋಸೋತಿ॥ ವಿಗತಸತಿಸಮ್ಮೋಸಾ ಖೋ। ಮಹಾರಾಜ। ಅರಹನ್ತೋ। ನತ್ಥಿ ಅರಹನ್ತಾನಂ ಸತಿಸಮ್ಮೋಸೋತಿ। ಆಪಜ್ಜೇಯ್ಯ ಪನ। ಭನ್ತೇ। ಅರಹಾ ಆಪತ್ತಿನ್ತಿ॥ ಆಮ। ಮಹಾರಾಜಾತಿ। ಕಿಸ್ಮಿಂ ವತ್ಥುಸ್ಮಿನ್ತಿ॥ ಕುಟಿಕಾರೇ। ಮಹಾರಾಜ। ಸಞ್ಚರಿತ್ತೇ। ವಿಕಾಲೇ ಕಾಲಸಞ್ಞಾಯ। ಪವಾರಿತೇ ಅಪ್ಪವಾರಿತಸಞ್ಞಾಯ। ಅನತಿರಿತ್ತೇ ಅತಿರಿತ್ತಸಞ್ಞಾಯಾತಿ।>
      text <ಭನ್ತೇ ನಾಗಸೇನ। ತುಮ್ಹೇ ಭಣಥ ಯೇ ಆಪತ್ತಿಂ ಆಪಜ್ಜನ್ತಿ। ತೇ ದ್ವೀಹಿ ಕಾರಣೇಹಿ ಆಪಜ್ಜನ್ತಿ ಅನಾದರಿಯೇನ ವಾ ಅಜಾನನೇನ ವಾತಿ। ಅಪಿ ನು ಖೋ। ಭನ್ತೇ। ಅರಹತೋ ಅನಾದರಿಯಂ ಹೋತಿ। ಯಂ ಅರಹಾ ಆಪತ್ತಿಂ ಆಪಜ್ಜತೀತಿ॥ ನ ಹಿ। ಮಹಾರಾಜಾತಿ।>
      text <ಯದಿ। ಭನ್ತೇ ನಾಗಸೇನ। ಅರಹಾ ಆಪತ್ತಿಂ ಆಪಜ್ಜತಿ। ನತ್ಥಿ ಚ ಅರಹತೋ ಅನಾದರಿಯಂ। ತೇನ ಹಿ ಅತ್ಥಿ ಅರಹತೋ ಸತಿಸಮ್ಮೋಸೋತಿ॥ ನತ್ಥಿ। ಮಹಾರಾಜ। ಅರಹತೋ ಸತಿಸಮ್ಮೋಸೋ। ಆಪತ್ತಿಞ್ಚ ಅರಹಾ ಆಪಜ್ಜತೀತಿ।>
      text <ತೇನ ಹಿ। ಭನ್ತೇ। ಕಾರಣೇನ ಮಂ ಸಞ್ಞಾಪೇಹಿ। ಕಿಂ ತತ್ಥ ಕಾರಣನ್ತಿ॥ ದ್ವೇಮೇ। ಮಹಾರಾಜ। ಕಿಲೇಸಾ ಲೋಕವಜ್ಜಂ ಪಣ್ಣತ್ತಿವಜ್ಜಞ್ಚಾತಿ। ಕತಮಂ। ಮಹಾರಾಜ। ಲೋಕವಜ್ಜಂ॥ ದಸ ಅಕುಸಲಕಮ್ಮಪಥಾ। ಇದಂ ವುಚ್ಚತಿ ಲೋಕವಜ್ಜಂ। ಕತಮಂ ಪಣ್ಣತ್ತಿವಜ್ಜಂ॥ ಯಂ ಲೋಕೇ ಅತ್ಥಿ ಸಮಣಾನಂ ಅನನುಚ್ಛವಿಕಂ ಅನನುಲೋಮಿಕಂ। ಗಿಹೀನಂ ಅನವಜ್ಜಂ। ತತ್ಥ ಭಗವಾ ಸಾವಕಾನಂ ಸಿಕ್ಖಾಪದಂ ಪಞ್ಞಪೇತಿ ಯಾವಜೀವಂ ಅನತಿಕ್ಕಮನೀಯನ್ತಿ। ವಿಕಾಲಭೋಜನಂ। ಮಹಾರಾಜ। ಲೋಕಸ್ಸ ಅನವಜ್ಜಂ। ತಂ ಜಿನಸಾಸನೇ ವಜ್ಜಂ। ಭೂತಗಾಮವಿಕೋಪನಂ। ಮಹಾರಾಜ। ಲೋಕಸ್ಸ ಅನವಜ್ಜಂ। ತಂ ಜಿನಸಾಸನೇ ವಜ್ಜಂ। ಉದಕೇ ಹಸ್ಸಧಮ್ಮಂ। ಮಹಾರಾಜ। ಲೋಕಸ್ಸ ಅನವಜ್ಜಂ। ತಂ ಜಿನಸಾಸನೇ ವಜ್ಜಂ। ಇತಿ ಏವರೂಪಾನಿ ಏವರೂಪಾನಿ। ಮಹಾರಾಜ। ಜಿನಸಾಸನೇ ವಜ್ಜಾನಿ। ಇದಂ ವುಚ್ಚತಿ ಪಣ್ಣತ್ತಿವಜ್ಜಂ।>
      text <ಲೋಕವಜ್ಜಂ ಅಭಬ್ಬೋ ಖೀಣಾಸವೋ ತಂ ಅಜ್ಝಾಚರಿತುಂ। ಯಂ ಕಿಲೇಸಂ ಪಣ್ಣತ್ತಿವಜ್ಜಂ। ತಂ ಅಜಾನನ್ತೋ ಆಪಜ್ಜೇಯ್ಯ। ಅವಿಸಯೋ। ಮಹಾರಾಜ। ಏಕಚ್ಚಸ್ಸ ಅರಹತೋ ಸಬ್ಬಂ ಜಾನಿತುಂ। ನ ಹಿ ತಸ್ಸ ಬಲಂ ಅತ್ಥಿ ಸಬ್ಬಂ ಜಾನಿತುಂ। ಅನಞ್ಞಾತಂ। ಮಹಾರಾಜ। ಅರಹತೋ ಇತ್ಥಿಪುರಿಸಾನಂ ನಾಮಮ್ಪಿ ಗೋತ್ತಮ್ಪಿ। ಮಗ್ಗೋಪಿ ತಸ್ಸ ಮಹಿಯಾ ಅನಞ್ಞಾತೋ। ವಿಮುತ್ತಿಂ ಯೇವ। ಮಹಾರಾಜ। ಏಕಚ್ಚೋ ಅರಹಾ ಜಾನೇಯ್ಯ। ಛಳಭಿಞ್ಞೋ ಅರಹಾ ಸಕವಿಸಯಂ ಜಾನೇಯ್ಯ। ಸಬ್ಬಞ್ಞೂ। ಮಹಾರಾಜ। ತಥಾಗತೋವ ಸಬ್ಬಂ ಜಾನಾತೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಖೀಣಾಸವಸತಿಸಮ್ಮೋಸಪಞ್ಹೋ ತತಿಯೋ।>
    text <೪॥ ಲೋಕೇ ನತ್ಥಿಭಾವಪಞ್ಹೋ>
      text <೪>, <ಭನ್ತೇ ನಾಗಸೇನ। ದಿಸ್ಸನ್ತಿ ಲೋಕೇ ಬುದ್ಧಾ। ದಿಸ್ಸನ್ತಿ ಪಚ್ಚೇಕಬುದ್ಧಾ। ದಿಸ್ಸನ್ತಿ ತಥಾಗತಸ್ಸ ಸಾವಕಾ। ದಿಸ್ಸನ್ತಿ ಚಕ್ಕವತ್ತಿರಾಜಾನೋ। ದಿಸ್ಸನ್ತಿ ಪದೇಸರಾಜಾನೋ। ದಿಸ್ಸನ್ತಿ ದೇವಮನುಸ್ಸಾ। ದಿಸ್ಸನ್ತಿ ಸಧನಾ। ದಿಸ್ಸನ್ತಿ ಅಧನಾ। ದಿಸ್ಸನ್ತಿ ಸುಗತಾ। ದಿಸ್ಸನ್ತಿ ದುಗ್ಗತಾ। ದಿಸ್ಸತಿ ಪುರಿಸಸ್ಸ ಇತ್ಥಿಲಿಙ್ಗಂ ಪಾತುಭೂತಂ। ದಿಸ್ಸತಿ ಇತ್ಥಿಯಾ ಪುರಿಸಲಿಙ್ಗಂ ಪಾತುಭೂತಂ। ದಿಸ್ಸತಿ ಸುಕತಂ ದುಕ್ಕತಂ ಕಮ್ಮಂ। ದಿಸ್ಸನ್ತಿ ಕಲ್ಯಾಣಪಾಪಕಾನಂ ಕಮ್ಮಾನಂ ವಿಪಾಕೂಪಭೋಗಿನೋ ಸತ್ತಾ। ಅತ್ಥಿ ಲೋಕೇ ಸತ್ತಾ ಅಣ್ಡಜಾ ಜಲಾಬುಜಾ ಸಂಸೇದಜಾ ಓಪಪಾತಿಕಾ। ಅತ್ಥಿ ಸತ್ತಾ ಅಪದಾ ದ್ವಿಪದಾ ಚತುಪ್ಪದಾ ಬಹುಪ್ಪದಾ। ಅತ್ಥಿ ಲೋಕೇ ಯಕ್ಖಾ ರಕ್ಖಸಾ ಕುಮ್ಭಣ್ಡಾ ಅಸುರಾ ದಾನವಾ ಗನ್ಧಬ್ಬಾ ಪೇತಾ ಪಿಸಾಚಾ। ಅತ್ಥಿ ಕಿನ್ನರಾ ಮಹೋರಗಾ ನಾಗಾ ಸುಪಣ್ಣಾ ಸಿದ್ಧಾ ವಿಜ್ಜಾಧರಾ। ಅತ್ಥಿ ಹತ್ಥೀ ಅಸ್ಸಾ ಗಾವೋ ಮಹಿಂಸಾ ಓಟ್ಠಾ ಗದ್ರಭಾ ಅಜಾ ಏಳಕಾ ಮಿಗಾ ಸೂಕರಾ ಸೀಹಾ ಬ್ಯಗ್ಘಾ ದೀಪೀ ಅಚ್ಛಾ ಕೋಕಾ ತರಚ್ಛಾ ಸೋಣಾ ಸಿಙ್ಗಾಲಾ। ಅತ್ಥಿ ಬಹುವಿಧಾ ಸಕುಣಾ। ಅತ್ಥಿ ಸುವಣ್ಣಂ ರಜತಂ ಮುತ್ತಾ ಮಣಿ ಸಙ್ಖೋ ಸಿಲಾ ಪವಾಳಂ ಲೋಹಿತಙ್ಕೋ ಮಸಾರಗಲ್ಲಂ ವೇಳುರಿಯೋ ವಜಿರಂ ಫಲಿಕಂ ಕಾಳಲೋಹಂ ತಮ್ಬಲೋಹಂ ವಟ್ಟಲೋಹಂ ಕಂಸಲೋಹಂ। ಅತ್ಥಿ ಖೋಮಂ ಕೋಸೇಯ್ಯಂ ಕಪ್ಪಾಸಿಕಂ ಸಾಣಂ ಭಙ್ಗಂ ಕಮ್ಬಲಂ। ಅತ್ಥಿ ಸಾಲಿ ವೀಹಿ ಯವೋ ಕಙ್ಗು ಕುದ್ರೂಸೋ ವರಕೋ ಗೋಧೂಮೋ ಮುಗ್ಗೋ। ಮಾಸೋ ತಿಲಂ ಕುಲತ್ಥಂ। ಅತ್ಥಿ ಮೂಲಗನ್ಧೋ ಸಾರಗನ್ಧೋ ಫೇಗ್ಗುಗನ್ಧೋ ತಚಗನ್ಧೋ ಪತ್ತಗನ್ಧೋ ಪುಪ್ಫಗನ್ಧೋ ಫಲಗನ್ಧೋ ಸಬ್ಬಗನ್ಧೋ। ಅತ್ಥಿ ತಿಣ ಲತಾ ಗಚ್ಛ ರುಕ್ಖ ಓಸಧಿ ವನಪ್ಪತಿ ನದೀ ಪಬ್ಬತ ಸಮುದ್ದ ಮಚ್ಛಕಚ್ಛಪಾ ಸಬ್ಬಂ ಲೋಕೇ ಅತ್ಥಿ। ಯಂ। ಭನ್ತೇ। ಲೋಕೇ ನತ್ಥಿ। ತಂ ಮೇ ಕಥೇಹೀತಿ।>
      text <ತೀಣಿಮಾನಿ। ಮಹಾರಾಜ। ಲೋಕೇ ನತ್ಥಿ। ಕತಮಾನಿ ತೀಣಿ॥ ಸಚೇತನಾ ವಾ ಅಚೇತನಾ ವಾ ಅಜರಾಮರಾ ಲೋಕೇ ನತ್ಥಿ। ಸಙ್ಖಾರಾನಂ ನಿಚ್ಚತಾ ನತ್ಥಿ। ಪರಮತ್ಥೇನ ಸತ್ತೂಪಲದ್ಧಿ ನತ್ಥಿ। ಇಮಾನಿ ಖೋ। ಮಹಾರಾಜ। ತೀಣಿ ಲೋಕೇ ನತ್ಥೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಲೋಕೇ ನತ್ಥಿಭಾವಪಞ್ಹೋ ಚತುತ್ಥೋ।>
    text <೫॥ ಅಕಮ್ಮಜಾದಿಪಞ್ಹೋ>
      text <೫>, <ಭನ್ತೇ ನಾಗಸೇನ। ದಿಸ್ಸನ್ತಿ ಲೋಕೇ ಕಮ್ಮನಿಬ್ಬತ್ತಾ। ದಿಸ್ಸನ್ತಿ ಹೇತುನಿಬ್ಬತ್ತಾ। ದಿಸ್ಸನ್ತಿ ಉತುನಿಬ್ಬತ್ತಾ। ಯಂ ಲೋಕೇ ಅಕಮ್ಮಜಂ ಅಹೇತುಜಂ ಅನುತುಜಂ। ತಂ ಮೇ ಕಥೇಹೀತಿ। ದ್ವೇಮೇ। ಮಹಾರಾಜ। ಲೋಕಸ್ಮಿಂ ಅಕಮ್ಮಜಾ ಅಹೇತುಜಾ ಅನುತುಜಾ। ಕತಮೇ ದ್ವೇ॥ ಆಕಾಸೋ। ಮಹಾರಾಜ। ಅಕಮ್ಮಜೋ ಅಹೇತುಜೋ ಅನುತುಜೋ। ನಿಬ್ಬಾನಂ। ಮಹಾರಾಜ। ಅಕಮ್ಮಜಂ ಅಹೇತುಜಂ ಅನುತುಜಂ। ಇಮೇ ಖೋ। ಮಹಾರಾಜ। ದ್ವೇ ಅಕಮ್ಮಜಾ ಅಹೇತುಜಾ ಅನುತುಜಾತಿ।>
      text <ಮಾ। ಭನ್ತೇ ನಾಗಸೇನ। ಜಿನವಚನಂ ಮಕ್ಖೇಹಿ। ಮಾ ಅಜಾನಿತ್ವಾ ಪಞ್ಹಂ ಬ್ಯಾಕರೋಹೀತಿ। ಕಿಂ ಖೋ। ಮಹಾರಾಜ। ಅಹಂ ವದಾಮಿ। ಯಂ ಮಂ ತ್ವಂ ಏವಂ ವದೇಸಿ ಮಾ। ಭನ್ತೇ ನಾಗಸೇನ। ಜಿನವಚನಂ ಮಕ್ಖೇಹಿ। ಮಾ ಅಜಾನಿತ್ವಾ ಪಞ್ಹಂ ಬ್ಯಾಕರೋಹೀತಿ॥ ಭನ್ತೇ ನಾಗಸೇನ। ಯುತ್ತಮಿದಂ ತಾವ ವತ್ತುಂ ಆಕಾಸೋ ಅಕಮ್ಮಜೋ ಅಹೇತುಜೋ ಅನುತುಜೋತಿ। ಅನೇಕಸತೇಹಿ ಪನ। ಭನ್ತೇ ನಾಗಸೇನ। ಕಾರಣೇಹಿ ಭಗವತಾ ಸಾವಕಾನಂ ನಿಬ್ಬಾನಸ್ಸ ಸಚ್ಛಿಕಿರಿಯಾಯ ಮಗ್ಗೋ ಅಕ್ಖಾತೋ। ಅಥ ಚ ಪನ ತ್ವಂ ಏವಂ ವದೇಸಿ ಅಹೇತುಜಂ ನಿಬ್ಬಾನನ್ತಿ। ಸಚ್ಚಂ। ಮಹಾರಾಜ। ಭಗವತಾ ಅನೇಕಸತೇಹಿ ಕಾರಣೇಹಿ ಸಾವಕಾನಂ ನಿಬ್ಬಾನಸ್ಸ ಸಚ್ಛಿಕಿರಿಯಾಯ ಮಗ್ಗೋ ಅಕ್ಖಾತೋ। ನ ಚ ಪನ ನಿಬ್ಬಾನಸ್ಸ ಉಪ್ಪಾದಾಯ ಹೇತು ಅಕ್ಖಾತೋತಿ।>
      text <ಏತ್ಥ ಮಯಂ। ಭನ್ತೇ ನಾಗಸೇನ। ಅನ್ಧಕಾರತೋ ಅನ್ಧಕಾರತರಂ ಪವಿಸಾಮ। ವನತೋ ವನತರಂ ಪವಿಸಾಮ। ಗಹನತೋ ಗಹನತರಂ ಪವಿಸಾಮ। ಯತ್ರ ಹಿ ನಾಮ ನಿಬ್ಬಾನಸ್ಸ ಸಚ್ಛಿಕಿರಿಯಾಯ ಹೇತು ಅತ್ಥಿ। ತಸ್ಸ ಪನ ಧಮ್ಮಸ್ಸ ಉಪ್ಪಾದಾಯ ಹೇತು ನತ್ಥಿ। ಯದಿ। ಭನ್ತೇ ನಾಗಸೇನ। ನಿಬ್ಬಾನಸ್ಸ ಸಚ್ಛಿಕಿರಿಯಾಯ ಹೇತು ಅತ್ಥಿ। ತೇನ ಹಿ ನಿಬ್ಬಾನಸ್ಸ ಉಪ್ಪಾದಾಯಪಿ ಹೇತು ಇಚ್ಛಿತಬ್ಬೋ।>
      text <ಯಥಾ ಪನ। ಭನ್ತೇ ನಾಗಸೇನ। ಪುತ್ತಸ್ಸ ಪಿತಾ ಅತ್ಥಿ। ತೇನ ಕಾರಣೇನ ಪಿತುನೋಪಿ ಪಿತಾ ಇಚ್ಛಿತಬ್ಬೋ। ಯಥಾ ಅನ್ತೇವಾಸಿಕಸ್ಸ ಆಚರಿಯೋ ಅತ್ಥಿ। ತೇನ ಕಾರಣೇನ ಆಚರಿಯಸ್ಸಪಿ ಆಚರಿಯೋ ಇಚ್ಛಿತಬ್ಬೋ। ಯಥಾ ಅಙ್ಕುರಸ್ಸ ಬೀಜಂ ಅತ್ಥಿ। ತೇನ ಕಾರಣೇನ ಬೀಜಸ್ಸಪಿ ಬೀಜಂ ಇಚ್ಛಿತಬ್ಬಂ। ಏವಮೇವ ಖೋ। ಭನ್ತೇ ನಾಗಸೇನ। ಯದಿ ನಿಬ್ಬಾನಸ್ಸ ಸಚ್ಛಿಕಿರಿಯಾಯ ಹೇತು ಅತ್ಥಿ। ತೇನ ಕಾರಣೇನ ನಿಬ್ಬಾನಸ್ಸ ಉಪ್ಪಾದಾಯಪಿ ಹೇತು ಇಚ್ಛಿತಬ್ಬೋ।>
      text <ಯಥಾ ರುಕ್ಖಸ್ಸ ವಾ ಲತಾಯ ವಾ ಅಗ್ಗೇ ಸತಿ ತೇನ ಕಾರಣೇನ ಮಜ್ಝಮ್ಪಿ ಅತ್ಥಿ। ಮೂಲಮ್ಪಿ ಅತ್ಥಿ। ಏವಮೇವ ಖೋ। ಭನ್ತೇ ನಾಗಸೇನ। ಯದಿ ನಿಬ್ಬಾನಸ್ಸ ಸಚ್ಛಿಕಿರಿಯಾಯ ಹೇತು ಅತ್ಥಿ। ತೇನ ಕಾರಣೇನ ನಿಬ್ಬಾನಸ್ಸ ಉಪ್ಪಾದಾಯಪಿ ಹೇತು ಇಚ್ಛಿತಬ್ಬೋತಿ।>
      text <ಅನುಪ್ಪಾದನೀಯಂ। ಮಹಾರಾಜ। ನಿಬ್ಬಾನಂ। ತಸ್ಮಾ ನ ನಿಬ್ಬಾನಸ್ಸ ಉಪ್ಪಾದಾಯ ಹೇತು ಅಕ್ಖಾತೋತಿ। ಇಙ್ಘ। ಭನ್ತೇ ನಾಗಸೇನ। ಕಾರಣಂ ದಸ್ಸೇತ್ವಾ ಕಾರಣೇನ ಮಂ ಸಞ್ಞಾಪೇಹಿ। ಯಥಾಹಂ ಜಾನೇಯ್ಯಂ ನಿಬ್ಬಾನಸ್ಸ ಸಚ್ಛಿಕಿರಿಯಾಯ ಹೇತು ಅತ್ಥಿ। ನಿಬ್ಬಾನಸ್ಸ ಉಪ್ಪಾದಾಯ ಹೇತು ನತ್ಥೀತಿ।>
      text <ತೇನ ಹಿ। ಮಹಾರಾಜ। ಸಕ್ಕಚ್ಚಂ ಸೋತಂ ಓದಹ। ಸಾಧುಕಂ ಸುಣೋಹಿ। ವಕ್ಖಾಮಿ ತತ್ಥ ಕಾರಣಂ। ಸಕ್ಕುಣೇಯ್ಯ। ಮಹಾರಾಜ। ಪುರಿಸೋ ಪಾಕತಿಕೇನ ಬಲೇನ ಇತೋ ಹಿಮವನ್ತಂ ಪಬ್ಬತರಾಜಂ ಉಪಗನ್ತುನ್ತಿ॥ ಆಮ। ಭನ್ತೇತಿ। ಸಕ್ಕುಣೇಯ್ಯ ಪನ ಸೋ। ಮಹಾರಾಜ। ಪುರಿಸೋ ಪಾಕತಿಕೇನ ಬಲೇನ ಹಿಮವನ್ತಂ ಪಬ್ಬತರಾಜಂ ಇಧ ಆಹರಿತುನ್ತಿ॥ ನ ಹಿ। ಭನ್ತೇತಿ। ಏವಮೇವ ಖೋ। ಮಹಾರಾಜ। ಸಕ್ಕಾ ನಿಬ್ಬಾನಸ್ಸ ಸಚ್ಛಿಕಿರಿಯಾಯ ಮಗ್ಗೋ ಅಕ್ಖಾತುಂ। ನ ಸಕ್ಕಾ ನಿಬ್ಬಾನಸ್ಸ ಉಪ್ಪಾದಾಯ ಹೇತು ದಸ್ಸೇತುಂ।>
      text <ಸಕ್ಕುಣೇಯ್ಯ। ಮಹಾರಾಜ। ಪುರಿಸೋ ಪಾಕತಿಕೇನ ಬಲೇನ ಮಹಾಸಮುದ್ದಂ ನಾವಾಯ ಉತ್ತರಿತ್ವಾ ಪಾರಿಮತೀರಂ ಗನ್ತುನ್ತಿ॥ ಆಮ। ಭನ್ತೇತಿ॥ ಸಕ್ಕುಣೇಯ್ಯ ಪನ ಸೋ। ಮಹಾರಾಜ। ಪುರಿಸೋ ಪಾಕತಿಕೇನ ಬಲೇನ ಮಹಾಸಮುದ್ದಸ್ಸ ಪಾರಿಮತೀರಂ ಇಧ ಆಹರಿತುನ್ತಿ॥ ನ ಹಿ ಭನ್ತೇತಿ। ಏವಮೇವ ಖೋ। ಮಹಾರಾಜ। ಸಕ್ಕಾ ನಿಬ್ಬಾನಸ್ಸ ಸಚ್ಛಿಕಿರಿಯಾಯ ಮಗ್ಗೋ ಅಕ್ಖಾತುಂ। ನ ಸಕ್ಕಾ ನಿಬ್ಬಾನಸ್ಸ ಉಪ್ಪಾದಾಯ ಹೇತು ದಸ್ಸೇತುಂ। ಕಿಂ ಕಾರಣಾ॥ ಅಸಙ್ಖತತ್ತಾ ಧಮ್ಮಸ್ಸಾತಿ।>
      text <ಅಸಙ್ಖತಂ। ಭನ್ತೇ ನಾಗಸೇನ। ನಿಬ್ಬಾನನ್ತಿ॥ ಆಮ। ಮಹಾರಾಜ। ಅಸಙ್ಖತಂ ನಿಬ್ಬಾನಂ ನ ಕೇಹಿಚಿ ಕತಂ। ನಿಬ್ಬಾನಂ। ಮಹಾರಾಜ। ನ ವತ್ತಬ್ಬಂ ಉಪ್ಪನ್ನನ್ತಿ ವಾ ಅನುಪ್ಪನ್ನನ್ತಿ ವಾ ಉಪ್ಪಾದನೀಯನ್ತಿ ವಾ ಅತೀತನ್ತಿ ವಾ ಅನಾಗತನ್ತಿ ವಾ ಪಚ್ಚುಪ್ಪನ್ನನ್ತಿ ವಾ ಚಕ್ಖುವಿಞ್ಞೇಯ್ಯನ್ತಿ ವಾ ಸೋತವಿಞ್ಞೇಯ್ಯನ್ತಿ ವಾ ಘಾನವಿಞ್ಞೇಯ್ಯನ್ತಿ ವಾ ಜಿವ್ಹಾವಿಞ್ಞೇಯ್ಯನ್ತಿ ವಾ ಕಾಯವಿಞ್ಞೇಯ್ಯನ್ತಿ ವಾತಿ। ಯದಿ। ಭನ್ತೇ ನಾಗಸೇನ। ನಿಬ್ಬಾನಂ ನ ಉಪ್ಪನ್ನಂ ನ ಅನುಪ್ಪನ್ನಂ ನ ಉಪ್ಪಾದನೀಯಂ ನ ಅತೀತಂ ನ ಅನಾಗತಂ ನ ಪಚ್ಚುಪ್ಪನ್ನಂ ನ ಚಕ್ಖುವಿಞ್ಞೇಯ್ಯಂ ನ ಸೋತವಿಞ್ಞೇಯ್ಯಂ ನ ಘಾನವಿಞ್ಞೇಯ್ಯಂ ನ ಜಿವ್ಹಾವಿಞ್ಞೇಯ್ಯಂ ನ ಕಾಯವಿಞ್ಞೇಯ್ಯಂ। ತೇನ ಹಿ। ಭನ್ತೇ ನಾಗಸೇನ। ತುಮ್ಹೇ ನತ್ಥಿಧಮ್ಮಂ ನಿಬ್ಬಾನಂ ಅಪದಿಸಥ ನತ್ಥಿ ನಿಬ್ಬಾನನ್ತಿ। ಅತ್ಥಿ। ಮಹಾರಾಜ। ನಿಬ್ಬಾನಂ। ಮನೋವಿಞ್ಞೇಯ್ಯಂ ನಿಬ್ಬಾನಂ। ವಿಸುದ್ಧೇನ ಮಾನಸೇನ ಪಣೀತೇನ ಉಜುಕೇನ ಅನಾವರಣೇನ ನಿರಾಮಿಸೇನ ಸಮ್ಮಾಪಟಿಪನ್ನೋ ಅರಿಯಸಾವಕೋ ನಿಬ್ಬಾನಂ ಪಸ್ಸತೀತಿ।>
      text <ಕೀದಿಸಂ ಪನ ತಂ। ಭನ್ತೇ। ನಿಬ್ಬಾನಂ। ಯಂ ತಂ ಓಪಮ್ಮೇಹಿ ಆದೀಪನೀಯಂ ಕಾರಣೇಹಿ ಮಂ ಸಞ್ಞಾಪೇಹಿ। ಯಥಾ ಅತ್ಥಿಧಮ್ಮಂ ಓಪಮ್ಮೇಹಿ ಆದೀಪನೀಯನ್ತಿ। ಅತ್ಥಿ। ಮಹಾರಾಜ। ವಾತೋ ನಾಮಾತಿ॥ ಆಮ। ಭನ್ತೇತಿ। ಇಙ್ಘ। ಮಹಾರಾಜ। ವಾತಂ ದಸ್ಸೇಹಿ ವಣ್ಣತೋ ವಾ ಸಣ್ಠಾನತೋ ವಾ ಅಣುಂ ವಾ ಥೂಲಂ ವಾ ದೀಘಂ ವಾ ರಸ್ಸಂ ವಾತಿ। ನ ಸಕ್ಕಾ। ಭನ್ತೇ ನಾಗಸೇನ। ವಾತೋ ಉಪದಸ್ಸಯಿತುಂ। ನ ಸೋ ವಾತೋ ಹತ್ಥಗ್ಗಹಣಂ ವಾ ನಿಮ್ಮದ್ದನಂ ವಾ ಉಪೇತಿ। ಅಪಿ ಚ ಅತ್ಥಿ ಸೋ ವಾತೋತಿ। ಯದಿ। ಮಹಾರಾಜ। ನ ಸಕ್ಕಾ ವಾತೋ ಉಪದಸ್ಸಯಿತುಂ। ತೇನ ಹಿ ನತ್ಥಿ ವಾತೋತಿ॥ ಜಾನಾಮಹಂ। ಭನ್ತೇ ನಾಗಸೇನ। ವಾತೋ ಅತ್ಥೀತಿ ಮೇ ಹದಯೇ ಅನುಪವಿಟ್ಠಂ। ನ ಚಾಹಂ ಸಕ್ಕೋಮಿ ವಾತಂ ಉಪದಸ್ಸಯಿತುನ್ತಿ। ಏವಮೇವ ಖೋ। ಮಹಾರಾಜ। ಅತ್ಥಿ ನಿಬ್ಬಾನಂ। ನ ಚ ಸಕ್ಕಾ ನಿಬ್ಬಾನಂ ಉಪದಸ್ಸಯಿತುಂ ವಣ್ಣೇನ ವಾ ಸಣ್ಠಾನೇನ ವಾತಿ। ಸಾಧು। ಭನ್ತೇ ನಾಗಸೇನ। ಸೂಪದಸ್ಸಿತಂ ಓಪಮ್ಮಂ। ಸುನಿದ್ದಿಟ್ಠಂ ಕಾರಣಂ। ಏವಮೇತಂ ತಥಾ ಸಮ್ಪಟಿಚ್ಛಾಮಿ ಅತ್ಥಿ ನಿಬ್ಬಾನನ್ತಿ।>
      stand <ಅಕಮ್ಮಜಾದಿಪಞ್ಹೋ ಪಞ್ಚಮೋ।>
    text <೬॥ ಕಮ್ಮಜಾದಿಪಞ್ಹೋ>
      text <೬>, <ಭನ್ತೇ ನಾಗಸೇನ। ಕತಮೇ ಏತ್ಥ ಕಮ್ಮಜಾ। ಕತಮೇ ಹೇತುಜಾ। ಕತಮೇ ಉತುಜಾ। ಕತಮೇ ನ ಕಮ್ಮಜಾ। ನ ಹೇತುಜಾ। ನ ಉತುಜಾತಿ॥ ಯೇ ಕೇಚಿ। ಮಹಾರಾಜ। ಸತ್ತಾ ಸಚೇತನಾ। ಸಬ್ಬೇ ತೇ ಕಮ್ಮಜಾ। ಅಗ್ಗಿ ಚ ಸಬ್ಬಾನಿ ಚ ಬೀಜಜಾತಾನಿ ಹೇತುಜಾನಿ। ಪಥವೀ ಚ ಪಬ್ಬತಾ ಚ ಉದಕಞ್ಚ ವಾತೋ ಚ। ಸಬ್ಬೇ ತೇ ಉತುಜಾ। ಆಕಾಸೋ ಚ ನಿಬ್ಬಾನಞ್ಚ ಇಮೇ ದ್ವೇ ಅಕಮ್ಮಜಾ ಅಹೇತುಜಾ ಅನುತುಜಾ। ನಿಬ್ಬಾನಂ ಪನ। ಮಹಾರಾಜ। ನ ವತ್ತಬ್ಬಂ ಕಮ್ಮಜನ್ತಿ ವಾ ಹೇತುಜನ್ತಿ ವಾ ಉತುಜನ್ತಿ ವಾ ಉಪ್ಪನ್ನನ್ತಿ ವಾ ಅನುಪ್ಪನ್ನನ್ತಿ ವಾ ಉಪ್ಪಾದನೀಯನ್ತಿ ವಾ ಅತೀತನ್ತಿ ವಾ ಅನಾಗತನ್ತಿ ವಾ ಪಚ್ಚುಪ್ಪನ್ನನ್ತಿ ವಾ ಚಕ್ಖುವಿಞ್ಞೇಯ್ಯನ್ತಿ ವಾ ಸೋತವಿಞ್ಞೇಯ್ಯನ್ತಿ ವಾ ಘಾನವಿಞ್ಞೇಯ್ಯನ್ತಿ ವಾ ಜಿವ್ಹಾವಿಞ್ಞೇಯ್ಯನ್ತಿ ವಾ ಕಾಯವಿಞ್ಞೇಯ್ಯನ್ತಿ ವಾ। ಅಪಿ ಚ। ಮಹಾರಾಜ। ಮನೋವಿಞ್ಞೇಯ್ಯಂ ನಿಬ್ಬಾನಂ। ಯಂ ಸೋ ಸಮ್ಮಾಪಟಿಪನ್ನೋ ಅರಿಯಸಾವಕೋ ವಿಸುದ್ಧೇನ ಞಾಣೇನ ಪಸ್ಸತೀತಿ। ರಮಣೀಯೋ। ಭನ್ತೇ ನಾಗಸೇನ। ಪಞ್ಹೋ ಸುವಿನಿಚ್ಛಿತೋ ನಿಸ್ಸಂಸಯೋ ಏಕನ್ತಗತೋ। ವಿಮತಿ ಉಪ್ಪಚ್ಛಿನ್ನಾ। ತ್ವಂ ಗಣಿವರಪವರಮಾಸಜ್ಜಾತಿ।>
      stand <ಕಮ್ಮಜಾದಿಪಞ್ಹೋ ಛಟ್ಠೋ।>
    text <೭॥ ಯಕ್ಖಪಞ್ಹೋ>
      text <೭>, <ಭನ್ತೇ ನಾಗಸೇನ। ಅತ್ಥಿ ಲೋಕೇ ಯಕ್ಖಾ ನಾಮಾತಿ॥ ಆಮ। ಮಹಾರಾಜ। ಅತ್ಥಿ ಲೋಕೇ ಯಕ್ಖಾ ನಾಮಾತಿ। ಚವನ್ತಿ ಪನ ತೇ। ಭನ್ತೇ। ಯಕ್ಖಾ ತಮ್ಹಾ ಯೋನಿಯಾತಿ॥ ಆಮ। ಮಹಾರಾಜ। ಚವನ್ತಿ ತೇ ಯಕ್ಖಾ ತಮ್ಹಾ ಯೋನಿಯಾತಿ। ಕಿಸ್ಸ ಪನ। ಭನ್ತೇ ನಾಗಸೇನ। ತೇಸಂ ಮತಾನಂ ಯಕ್ಖಾನಂ ಸರೀರಂ ನ ದಿಸ್ಸತಿ। ಕುಣಪಗನ್ಧೋಪಿ ನ ವಾಯತೀತಿ॥ ದಿಸ್ಸತಿ। ಮಹಾರಾಜ। ಮತಾನಂ ಯಕ್ಖಾನಂ ಸರೀರಂ। ಕುಣಪಗನ್ಧೋಪಿ ತೇಸಂ ವಾಯತಿ। ಮತಾನಂ। ಮಹಾರಾಜ। ಯಕ್ಖಾನಂ ಸರೀರಂ ಕೀಟವಣ್ಣೇನ ವಾ ದಿಸ್ಸತಿ। ಕಿಮಿವಣ್ಣೇನ ವಾ ದಿಸ್ಸತಿ। ಕಿಪಿಲ್ಲಿಕವಣ್ಣೇನ ವಾ ದಿಸ್ಸತಿ। ಪಟಙ್ಗವಣ್ಣೇನ ವಾ ದಿಸ್ಸತಿ। ಅಹಿವಣ್ಣೇನ ವಾ ದಿಸ್ಸತಿ। ವಿಚ್ಛಿಕವಣ್ಣೇನ ವಾ ದಿಸ್ಸತಿ। ಸತಪದಿವಣ್ಣೇನ ವಾ ದಿಸ್ಸತಿ। ದಿಜವಣ್ಣೇನ ವಾ ದಿಸ್ಸತಿ। ಮಿಗವಣ್ಣೇನ ವಾ ದಿಸ್ಸತೀತಿ। ಕೋ ಹಿ। ಭನ್ತೇ ನಾಗಸೇನ। ಅಞ್ಞೋ ಇದಂ ಪಞ್ಹಂ ಪುಟ್ಠೋ ವಿಸಜ್ಜೇಯ್ಯ ಅಞ್ಞತ್ರ ತವಾದಿಸೇನ ಬುದ್ಧಿಮತಾತಿ।>
      stand <ಯಕ್ಖಪಞ್ಹೋ ಸತ್ತಮೋ।>
    text <೮॥ ಅನವಸೇಸಸಿಕ್ಖಾಪದಪಞ್ಹೋ>
      text <೮>, <ಭನ್ತೇ ನಾಗಸೇನ। ಯೇ ತೇ ಅಹೇಸುಂ ತಿಕಿಚ್ಛಕಾನಂ ಪುಬ್ಬಕಾ ಆಚರಿಯಾ ಸೇಯ್ಯಥಿದಂ। ನಾರದೋ ಧಮ್ಮನ್ತರೀ ಅಙ್ಗಿರಸೋ ಕಪಿಲೋ ಕಣ್ಡರಗ್ಗಿ ಸಾಮೋ ಅತುಲೋ ಪುಬ್ಬಕಚ್ಚಾಯನೋ। ಸಬ್ಬೇಪೇತೇ ಆಚರಿಯಾ ಸಕಿಂ ಯೇವ ರೋಗುಪ್ಪತ್ತಿಞ್ಚ ನಿದಾನಞ್ಚ ಸಭಾವಞ್ಚ ಸಮುಟ್ಠಾನಞ್ಚ ತಿಕಿಚ್ಛಞ್ಚ ಕಿರಿಯಞ್ಚ ಸಿದ್ಧಾಸಿದ್ಧಞ್ಚ ಸಬ್ಬಂ ತಂ ನಿರವಸೇಸಂ ಜಾನಿತ್ವಾ ಇಮಸ್ಮಿಂ ಕಾಯೇ ಏತ್ತಕಾ ರೋಗಾ ಉಪ್ಪಜ್ಜಿಸ್ಸನ್ತೀತಿ ಏಕಪ್ಪಹಾರೇನ ಕಲಾಪಗ್ಗಾಹಂ ಕರಿತ್ವಾ ಸುತ್ತಂ ಬನ್ಧಿಂಸು। ಅಸಬ್ಬಞ್ಞುನೋ ಏತೇ ಸಬ್ಬೇ। ಕಿಸ್ಸ ಪನ ತಥಾಗತೋ ಸಬ್ಬಞ್ಞೂ ಸಮಾನೋ ಅನಾಗತಂ ಕಿರಿಯಂ ಬುದ್ಧಞಾಣೇನ ಜಾನಿತ್ವಾ ಏತ್ತಕೇ ನಾಮ ವತ್ಥುಸ್ಮಿಂ ಏತ್ತಕಂ ನಾಮ ಸಿಕ್ಖಾಪದಂ ಪಞ್ಞಪೇತಬ್ಬಂ ಭವಿಸ್ಸತೀತಿ ಪರಿಚ್ಛಿನ್ದಿತ್ವಾ ಅನವಸೇಸತೋ ಸಿಕ್ಖಾಪದಂ ನ ಪಞ್ಞಪೇಸಿ। ಉಪ್ಪನ್ನುಪ್ಪನ್ನೇ ವತ್ಥುಸ್ಮಿಂ ಅಯಸೇ ಪಾಕಟೇ ದೋಸೇ ವಿತ್ಥಾರಿಕೇ ಪುಥುಗತೇ ಉಜ್ಝಾಯನ್ತೇಸು ಮನುಸ್ಸೇಸು ತಸ್ಮಿಂ ತಸ್ಮಿಂ ಕಾಲೇ ಸಾವಕಾನಂ ಸಿಕ್ಖಾಪದಂ ಪಞ್ಞಪೇಸೀತಿ॥>
      text <ಞಾತಮೇತಂ। ಮಹಾರಾಜ। ತಥಾಗತಸ್ಸ ಇಮಸ್ಮಿಂ ಸಮಯೇ ಇಮೇಸು ಮನುಸ್ಸೇಸು ಸಾಧಿಕಂ ದಿಯಡ್ಢಸಿಕ್ಖಾಪದಸತಂ ಪಞ್ಞಪೇತಬ್ಬಂ ಭವಿಸ್ಸತೀತಿ। ಅಪಿ ಚ ತಥಾಗತಸ್ಸ ಏವಂ ಅಹೋಸಿ ಸಚೇ ಖೋ ಅಹಂ ಸಾಧಿಕಂ ದಿಯಡ್ಢಸಿಕ್ಖಾಪದಸತಂ ಏಕಪ್ಪಹಾರಂ ಪಞ್ಞಪೇಸ್ಸಾಮಿ। ಮಹಾಜನೋ ಸನ್ತಾಸಮಾಪಜ್ಜಿಸ್ಸತಿ ಬಹುಕಂ ಇಧ ರಕ್ಖಿತಬ್ಬಂ। ದುಕ್ಕರಂ ವತ ಭೋ ಸಮಣಸ್ಸ ಗೋತಮಸ್ಸ ಸಾಸನೇ ಪಬ್ಬಜಿತುನ್ತಿ। ಪಬ್ಬಜಿತುಕಾಮಾಪಿ ನ ಪಬ್ಬಜಿಸ್ಸನ್ತಿ। ವಚನಞ್ಚ ಮೇ ನ ಸದ್ದಹಿಸ್ಸನ್ತಿ। ಅಸದ್ದಹನ್ತಾ ತೇ ಮನುಸ್ಸಾ ಅಪಾಯಗಾಮಿನೋ ಭವಿಸ್ಸನ್ನ-ತಿ ಉಪ್ಪನ್ನುಪ್ಪನ್ನೇ ವತ್ಥುಸ್ಮಿಂ ಧಮ್ಮದೇಸನಾಯ ವಿಞ್ಞಾಪೇತ್ವಾ ಪಾಕಟೇ ದೋಸೇ ಸಿಕ್ಖಾಪದಂ ಪಞ್ಞಪೇಸ್ಸಾಮೀತಿ। ಅಚ್ಛರಿಯಂ। ಭನ್ತೇ ನಾಗಸೇನ। ಬುದ್ಧಾನಂ। ಅಬ್ಭುತಂ। ಭನ್ತೇ ನಾಗಸೇನ। ಬುದ್ಧಾನಂ। ಯಾವ ಮಹನ್ತಂ ತಥಾಗತಸ್ಸ ಸಬ್ಬಞ್ಞುತಞಾಣಂ। ಏವಮೇತಂ। ಭನ್ತೇ ನಾಗಸೇನ। ಸುನಿದ್ದಿಟ್ಠೋ ಏಸೋ ಅತ್ಥೋ ತಥಾಗತೇನ। ಬಹುಕಂ ಇಧ ಸಿಕ್ಖಿತಬ್ಬನ್ತಿ ಸುತ್ವಾ ಸತ್ತಾನಂ ಸನ್ತಾಸೋ ಉಪ್ಪಜ್ಜೇಯ್ಯ। ಏಕೋಪಿ ಜಿನಸಾಸನೇ ನ ಪಬ್ಬಜೇಯ್ಯ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಅನವಸೇಸಸಿಕ್ಖಾಪದಪಞ್ಹೋ ಅಟ್ಠಮೋ।>
    text <೯॥ ಸೂರಿಯತಪನಪಞ್ಹೋ>
      text <೯>, <ಭನ್ತೇ ನಾಗಸೇನ। ಅಯಂ ಸೂರಿಯೋ ಸಬ್ಬಕಾಲಂ ಕಠಿನಂ ತಪತಿ। ಉದಾಹು ಕಿಞ್ಚಿಕಾಲಂ ಮನ್ದಂ ತಪತೀತಿ॥ ಸಬ್ಬಕಾಲಂ। ಮಹಾರಾಜ। ಸೂರಿಯೋ ಕಠಿನಂ ತಪತಿ। ನ ಕಿಞ್ಚಿಕಾಲಂ ಮನ್ದಂ ತಪತೀತಿ। ಯದಿ। ಭನ್ತೇ ನಾಗಸೇನ। ಸೂರಿಯೋ ಸಬ್ಬಕಾಲಂ ಕಠಿನಂ ತಪತಿ। ಕಿಸ್ಸ ಪನ ಅಪ್ಪೇಕದಾ ಸೂರಿಯೋ ಕಠಿನಂ ತಪತಿ। ಅಪ್ಪೇಕದಾ ಮನ್ದಂ ತಪತೀತಿ॥ ಚತ್ತಾರೋಮೇ। ಮಹಾರಾಜ। ಸೂರಿಯಸ್ಸ ರೋಗಾ। ಯೇಸಂ ಅಞ್ಞತರೇನ ರೋಗೇನ ಪಟಿಪೀಳಿತೋ ಸೂರಿಯೋ ಮನ್ದಂ ತಪತಿ। ಕತಮೇ ಚತ್ತಾರೋ॥ ಅಬ್ಭಂ। ಮಹಾರಾಜ। ಸೂರಿಯಸ್ಸ ರೋಗೋ। ತೇನ ರೋಗೇನ ಪಟಿಪೀಳಿತೋ ಸೂರಿಯೋ ಮನ್ದಂ ತಪತಿ। ಮಹಿಕಾ। ಮಹಾರಾಜ। ಸೂರಿಯಸ್ಸ ರೋಗೋ। ತೇನ ರೋಗೇನ ಪಟಿಪೀಳಿತೋ ಸೂರಿಯೋ ಮನ್ದಂ ತಪತಿ। ಮೇಘೋ। ಮಹಾರಾಜ। ಸೂರಿಯಸ್ಸ ರೋಗೋ। ತೇನ ರೋಗೇನ ಪಟಿಪೀಳಿತೋ ಸೂರಿಯೋ ಮನ್ದಂ ತಪತಿ। ರಾಹು। ಮಹಾರಾಜ। ಸೂರಿಯಸ್ಸ ರೋಗೋ। ತೇನ ರೋಗೇನ ಪಟಿಪೀಳಿತೋ ಸೂರಿಯೋ ಮನ್ದಂ ತಪತಿ। ಇಮೇ ಖೋ। ಮಹಾರಾಜ। ಚತ್ತಾರೋ ಸೂರಿಯಸ್ಸ ರೋಗಾ। ಯೇಸಂ ಅಞ್ಞತರೇನ ರೋಗೇನ ಪಟಿಪೀಳಿತೋ ಸೂರಿಯೋ ಮನ್ದಂ ತಪತೀತಿ। ಅಚ್ಛರಿಯಂ। ಭನ್ತೇ ನಾಗಸೇನ। ಅಬ್ಭುತಂ। ಭನ್ತೇ ನಾಗಸೇನ। ಸೂರಿಯಸ್ಸಪಿ ತಾವ ತೇಜೋಸಮ್ಪನ್ನಸ್ಸ ರೋಗೋ ಉಪ್ಪಜ್ಜಿಸ್ಸತಿ। ಕಿಮಙ್ಗಂ ಪನ ಅಞ್ಞೇಸಂ ಸತ್ತಾನಂ। ನತ್ಥಿ। ಭನ್ತೇ। ಏಸಾ ವಿಭತ್ತಿ ಅಞ್ಞಸ್ಸ ಅಞ್ಞತ್ರ ತವಾದಿಸೇನ ಬುದ್ಧಿಮತಾತಿ।>
      stand <ಸೂರಿಯತಪನಪಞ್ಹೋ ನವಮೋ।>
    text <೧೦॥ ಕಠಿನತಪನಪಞ್ಹೋ>
      text <೧೦>, <ಭನ್ತೇ ನಾಗಸೇನ। ಕಿಸ್ಸ ಹೇಮನ್ತೇ ಸೂರಿಯೋ ಕಠಿನಂ ತಪತಿ। ನೋ ತಥಾ ಗಿಮ್ಹೇತಿ॥ ಗಿಮ್ಹೇ। ಮಹಾರಾಜ। ಅನುಪಹತಂ ಹೋತಿ ರಜೋಜಲ್ಲಂ। ವಾತಕ್ಖುಭಿತಾ ರೇಣೂ ಗಗನಾನುಗತಾ ಹೋನ್ತಿ। ಆಕಾಸೇಪಿ ಅಬ್ಭಾ ಸುಬಹಲಾ ಹೋನ್ತಿ। ಮಹಾವಾತೋ ಚ ಅಧಿಮತ್ತಂ ವಾಯತಿ। ತೇ ಸಬ್ಬೇ ನಾನಾಕುಲಾ ಸಮಾಯುತಾ ಸೂರಿಯರಂಸಿಯೋ ಪಿದಹನ್ತಿ। ತೇನ ಗಿಮ್ಹೇ ಸೂರಿಯೋ ಮನ್ದಂ ತಪತಿ।>
      text <ಹೇಮನ್ತೇ ಪನ। ಮಹಾರಾಜ। ಹೇಟ್ಠಾ ಪಥವೀ ನಿಬ್ಬುತಾ ಹೋತಿ। ಉಪರಿ ಮಹಾಮೇಘೋ ಉಪಟ್ಠಿತೋ ಹೋತಿ। ಉಪಸನ್ತಂ ಹೋತಿ ರಜೋಜಲ್ಲಂ। ರೇಣು ಚ ಸನ್ತಸನ್ತಂ ಗಗನೇ ಚರತಿ। ವಿಗತವಲಾಹಕೋ ಚ ಹೋತಿ ಆಕಾಸೋ। ವಾತೋ ಚ ಮನ್ದಮನ್ದಂ ವಾಯತಿ। ಏತೇಸಂ ಉಪರತಿಯಾ ವಿಸುದ್ಧಾ ಹೋನ್ತಿ ಸೂರಿಯರಂಸಿಯೋ। ಉಪಘಾತವಿಮುತ್ತಸ್ಸ ಸೂರಿಯಸ್ಸ ತಾಪೋ ಅತಿ ವಿಯ ತಪತಿ। ಇದಮೇತ್ಥ। ಮಹಾರಾಜ। ಕಾರಣಂ। ಯೇನ ಕಾರಣೇನ ಸೂರಿಯೋ ಹೇಮನ್ತೇ ಕಠಿನಂ ತಪತಿ। ನೋ ತಥಾ ಗಿಮ್ಹೇತಿ। ಸಬ್ಬೀತಿಮುತ್ತೋ। ಭನ್ತೇ। ಸೂರಿಯೋ ಕಠಿನಂ ತಪತಿ। ಮೇಘಾದಿಸಹಗತೋ ಕಠಿನಂ ನ ತಪತೀತಿ।>
      stand <ಕಠಿನತಪನಪಞ್ಹೋ ದಸಮೋ।>
      stand <ನಿಪ್ಪಪಞ್ಚವಗ್ಗೋ ದುತಿಯೋ।>
      stand <ಇಮಸ್ಮಿಂ ವಗ್ಗೇ ದಸ ಪಞ್ಹಾ।>
  text <೩॥ ವೇಸ್ಸನ್ತರವಗ್ಗೋ>
    text <೧॥ ವೇಸ್ಸನ್ತರಪಞ್ಹೋ>
      text <೧>, <ಭನ್ತೇ ನಾಗಸೇನ। ಸಬ್ಬೇವ ಬೋಧಿಸತ್ತಾ ಪುತ್ತದಾರಂ ದೇನ್ತಿ। ಉದಾಹು ವೇಸ್ಸನ್ತರೇನೇವ ರಞ್ಞಾ ಪುತ್ತದಾರಂ ದಿನ್ನನ್ತಿ॥ ಸಬ್ಬೇಪಿ। ಮಹಾರಾಜ। ಬೋಧಿಸತ್ತಾ ಪುತ್ತದಾರಂ ದೇನ್ತಿ। ನ ವೇಸ್ಸನ್ತರೇನೇವ ರಞ್ಞಾ ಪುತ್ತದಾರಂ ದಿನ್ನನ್ತಿ। ಅಪಿ ಚ ಖೋ। ಭನ್ತೇ ನಾಗಸೇನ। ತೇಸಂ ಅನುಮತೇನ ದೇನ್ತೀತಿ। ಭರಿಯಾ। ಮಹಾರಾಜ। ಅನುಮತಾ। ದಾರಕಾ ಪನ ಬಾಲತಾಯ ವಿಲಪಿಂಸು। ಯದಿ ತೇ ಅತ್ಥತೋ ಜಾನೇಯ್ಯುಂ। ತೇಪಿ ಅನುಮೋದೇಯ್ಯುಂ। ನ ತೇ ವಿಲಪೇಯ್ಯುನ್ತಿ।>
      text <ದುಕ್ಕರಂ। ಭನ್ತೇ ನಾಗಸೇನ। ಬೋಧಿಸತ್ತೇನ ಕತಂ। ಯಂ ಸೋ ಅತ್ತನೋ ಓರಸೇ ಪಿಯೇ ಪುತ್ತೇ ಬ್ರಾಹ್ಮಣಸ್ಸ ದಾಸತ್ಥಾಯ ಅದಾಸಿ।>
      text <ಇದಮ್ಪಿ ದುತಿಯಂ ದುಕ್ಕರತೋ ದುಕ್ಕರತರಂ। ಯಂ ಸೋ ಅತ್ತನೋ ಓರಸೇ ಪಿಯೇ ಪುತ್ತೇ ಬಾಲಕೇ ತರುಣಕೇ ಲತಾಯ ಬನ್ಧಿತ್ವಾ ತೇನ ಬ್ರಾಹ್ಮಣೇನ ಲತಾಯ ಅನುಮಜ್ಜೀಯನ್ತೇ ದಿಸ್ವಾ ಅಜ್ಝುಪೇಕ್ಖಿ।>
      text <ಇದಮ್ಪಿ ತತಿಯಂ ದುಕ್ಕರತೋ ದುಕ್ಕರತರಂ। ಯಂ ಸೋ ಸಕೇನ ಬಲೇನ ಬನ್ಧನಾ ಮುಚ್ಚಿತ್ವಾ ಆಗತೇ ದಾರಕೇ ಸಾರಜ್ಜಮುಪಗತೇ ಪುನದೇವ ಲತಾಯ ಬನ್ಧಿತ್ವಾ ಅದಾಸಿ।>
      text <ಇದಮ್ಪಿ ಚತುತ್ಥಂ ದುಕ್ಕರತೋ ದುಕ್ಕರತರಂ। ಯಂ ಸೋ ದಾರಕೇ ಅಯಂ ಖೋ। ತಾತ। ಯಕ್ಖೋ ಖಾದಿತುಂ ನೇತಿ ಅಮ್ಹೇತಿ ವಿಲಪನ್ತೇ ಮಾ ಭಾಯಿತ್ಥಾತಿ ನ ಅಸ್ಸಾಸೇಸಿ।>
      text <ಇದಮ್ಪಿ ಪಞ್ಚಮಂ ದುಕ್ಕರತೋ ದುಕ್ಕರತರಂ। ಯಂ ಸೋ ಜಾಲಿಸ್ಸ ಕುಮಾರಸ್ಸ ರುದಮಾನಸ್ಸ ಪಾದೇಸು ನಿಪತಿತ್ವಾ ಅಲಂ। ತಾತ। ಕಣ್ಹಾಜಿನಂ ನಿವತ್ತೇಹಿ। ಅಹಮೇವ ಗಚ್ಛಾಮಿ ಯಕ್ಖೇನ ಸಹ। ಖಾದತು ಮಂ ಯಕ್ಖೋತಿ ಯಾಚಮಾನಸ್ಸ ಏವಂ ನ ಸಮ್ಪಟಿಚ್ಛಿ।>
      text <ಇದಮ್ಪಿ ಛಟ್ಠಂ ದುಕ್ಕರತೋ ದುಕ್ಕರತರಂ। ಯಂ ಸೋ ಜಾಲಿಸ್ಸ ಕುಮಾರಸ್ಸ ಪಾಸಾಣಸಮಂ ನೂನ ತೇ। ತಾತ। ಹದಯಂ। ಯಂ ತ್ವಂ ಅಮ್ಹಾಕಂ ದುಕ್ಖಿತಾನಂ ಪೇಕ್ಖಮಾನೋ ನಿಮ್ಮನುಸ್ಸಕೇ ಬ್ರಹಾರಞ್ಞೇ ಯಕ್ಖೇನ ನೀಯಮಾನೇ ನ ನಿವಾರೇಸೀತಿ ವಿಲಪಮಾನಸ್ಸ ಕಾರುಞ್ಞಂ ನಾಕಾಸಿ।>
      text <ಇದಮ್ಪಿ ಸತ್ತಮಂ ದುಕ್ಕರತೋ ದುಕ್ಕರತರಂ। ಯಂ ತಸ್ಸ ರುಳರುಳಸ್ಸ ಭೀಮಭೀಮಸ್ಸ ನೀತೇ ದಾರಕೇ ಅದಸ್ಸನಂ ಗಮಿತೇ ನ ಫಲಿ ಹದಯಂ ಸತಧಾ ವಾ ಸಹಸ್ಸಧಾ ವಾ। ಪುಞ್ಞಕಾಮೇನ ಮನುಜೇನ ಕಿಂ ಪರದುಕ್ಖಾಪನೇನ। ನನು ನಾಮ ಸಕದಾನಂ ದಾತಬ್ಬಂ ಹೋತೀತಿ॥>
      text <ದುಕ್ಕರಸ್ಸ। ಮಹಾರಾಜ। ಕತತ್ತಾ ಬೋಧಿಸತ್ತಸ್ಸ ಕಿತ್ತಿಸದ್ದೋ ದಸಸಹಸ್ಸಿಯಾ ಲೋಕಧಾತುಯಾ ಸದೇವಮನುಸ್ಸೇಸು ಅಬ್ಭುಗ್ಗತೋ। ದೇವಾ ದೇವಭವನೇ ಪಕಿತ್ತೇನ್ತಿ। ಅಸುರಾ ಅಸುರಭವನೇ ಪಕಿತ್ತೇನ್ತಿ। ಗರುಳಾ ಗರುಳಭವನೇ ಪಕಿತ್ತೇನ್ತಿ। ನಾಗಾ ನಾಗಭವನೇ ಪಕಿತ್ತೇನ್ತಿ। ಯಕ್ಖಾ ಯಕ್ಖಭವನೇ ಪಕಿತ್ತೇನ್ತಿ। ಅನುಪುಬ್ಬೇನ ತಸ್ಸ ಕಿತ್ತಿಸದ್ದೋ ಪರಮ್ಪರಾಯ ಅಜ್ಜೇತರಹಿ ಇಧ ಅಮ್ಹಾಕಂ ಸಮಯಂ ಅನುಪ್ಪತ್ತೋ। ತಂ ಮಯಂ ದಾನಂ ಪಕಿತ್ತೇನ್ತಾ ವಿಕೋಪೇನ್ತಾ ನಿಸಿನ್ನಾ ಸುದಿನ್ನಂ। ಉದಾಹು ದುದ್ದಿನ್ನನ್ತಿ। ಸೋ ಖೋ ಪನಾಯಂ। ಮಹಾರಾಜ। ಕಿತ್ತಿಸದ್ದೋ ನಿಪುಣಾನಂ ವಿಞ್ಞೂನಂ ವಿದೂನಂ ವಿಭಾವೀನಂ ಬೋಧಿಸತ್ತಾನಂ ದಸ ಗುಣೇ ಅನುದಸ್ಸತಿ। ಕತಮೇ ದಸ॥ ಅಗೇಧತಾ ನಿರಾಲಯತಾ ಚಾಗೋ ಪಹಾನಂ ಅಪುನರಾವತ್ತಿತಾ ಸುಖುಮತಾ ಮಹನ್ತತಾ ದುರನುಬೋಧತಾ ದುಲ್ಲಭತಾ ಅಸದಿಸತಾ ಬುದ್ಧಧಮ್ಮಸ್ಸ। ಸೋ ಖೋ ಪನಾಯಂ। ಮಹಾರಾಜ। ಕಿತ್ತಿಸದ್ದೋ ನಿಪುಣಾನಂ ವಿಞ್ಞೂನಂ ವಿದೂನಂ ವಿಭಾವೀನಂ ಬೋಧಿಸತ್ತಾನಂ ಇಮೇ ದಸ ಗುಣೇ ಅನುದಸ್ಸತೀತಿ।>
      text <ಭನ್ತೇ ನಾಗಸೇನ। ಯೋ ಪರಂ ದುಕ್ಖಾಪೇತ್ವಾ ದಾನಂ ದೇತಿ। ಅಪಿ ನು ತಂ ದಾನಂ ಸುಖವಿಪಾಕಂ ಹೋತಿ ಸಗ್ಗಸಂವತ್ತನಿಕನ್ತಿ॥ ಆಮ। ಮಹಾರಾಜ। ಕಿಂ ವತ್ತಬ್ಬನ್ತಿ। ಇಙ್ಘ। ಭನ್ತೇ ನಾಗಸೇನ। ಕಾರಣಂ ಉಪದಸ್ಸೇಹೀತಿ। ಇಧ। ಮಹಾರಾಜ। ಕೋಚಿ ಸಮಣೋ ವಾ ಬ್ರಾಹ್ಮಣೋ ವಾ ಸೀಲವಾ ಹೋತಿ ಕಲ್ಯಾಣಧಮ್ಮೋ। ಸೋ ಭವೇಯ್ಯ ಪಕ್ಖಹತೋ ವಾ ಪೀಠಸಪ್ಪೀ ವಾ ಅಞ್ಞತರಂ ವಾ ಬ್ಯಾಧಿಂ ಆಪನ್ನೋ। ತಮೇನಂ ಯೋ ಕೋಚಿ ಪುಞ್ಞಕಾಮೋ ಯಾನಂ ಆರೋಪೇತ್ವಾ ಪತ್ಥಿತಂ ದೇಸಮನುಪಾಪೇಯ್ಯ। ಅಪಿ ನು ಖೋ। ಮಹಾರಾಜ। ತಸ್ಸ ಪುರಿಸಸ್ಸ ತತೋನಿದಾನಂ ಕಿಞ್ಚಿ ಸುಖಂ ನಿಬ್ಬತ್ತೇಯ್ಯ ಸಗ್ಗಸಂವತ್ತನಿಕಂ ತಂ ಕಮ್ಮನ್ತಿ॥ ಆಮ। ಭನ್ತೇ। ಕಿಂ ವತ್ತಬ್ಬಂ॥ ಹತ್ಥಿಯಾನಂ ವಾ ಸೋ। ಭನ್ತೇ। ಪುರಿಸೋ ಲಭೇಯ್ಯ ಅಸ್ಸಯಾನಂ ವಾ ರಥಯಾನಂ ವಾ। ಥಲೇ ಥಲಯಾನಂ ಜಲೇ ಜಲಯಾನಂ ದೇವೇಸು ದೇವಯಾನಂ ಮನುಸ್ಸೇಸು ಮನುಸ್ಸಯಾನಂ। ತದನುಚ್ಛವಿಕಂ ತದನುಲೋಮಿಕಂ ಭವೇ ಭವೇ ನಿಬ್ಬತ್ತೇಯ್ಯ। ತದನುಚ್ಛವಿಕಾನಿ ತದನುಲೋಮಿಕಾನಿ ಚಸ್ಸ ಸುಖಾನಿ ನಿಬ್ಬತ್ತೇಯ್ಯುಂ। ಸುಗತಿತೋ ಸುಗತಿಂ ಗಚ್ಛೇಯ್ಯ। ತೇನೇವ ಕಮ್ಮಾಭಿಸನ್ದೇನ ಇದ್ಧಿಯಾನಂ ಅಭಿರುಯ್ಹ ಪತ್ಥಿತಂ ನಿಬ್ಬಾನನಗರಂ ಪಾಪುಣೇಯ್ಯಾತಿ। ತೇನ ಹಿ। ಮಹಾರಾಜ। ಪರದುಕ್ಖಾಪನೇನ ದಿನ್ನದಾನಂ ಸುಖವಿಪಾಕಂ ಹೋತಿ ಸಗ್ಗಸಂವತ್ತನಿಕಂ। ಯಂ ಸೋ ಪುರಿಸೋ ಬಲೀಬದ್ದೇ ದುಕ್ಖಾಪೇತ್ವಾ ಏವರೂಪಂ ಸುಖಂ ಅನುಭವತಿ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ। ಯಥಾ ಪರದುಕ್ಖಾಪನೇನ ದಿನ್ನದಾನಂ ಸುಖವಿಪಾಕಂ ಹೋತಿ ಸಗ್ಗಸಂವತ್ತನಿಕಂ। ಇಧ। ಮಹಾರಾಜ। ಯೋ ಕೋಚಿ ರಾಜಾ ಜನಪದತೋ ಧಮ್ಮಿಕಂ ಬಲಿಂ ಉದ್ಧರಾಪೇತ್ವಾ ಆಣಾಪವತ್ತನೇನ ದಾನಂ ದದೇಯ್ಯ। ಅಪಿ ನು ಖೋ ಸೋ। ಮಹಾರಾಜ। ರಾಜಾ ತತೋನಿದಾನಂ ಕಿಞ್ಚಿ ಸುಖಂ ಅನುಭವೇಯ್ಯ ಸಗ್ಗಸಂವತ್ತನಿಕಂ ತಂ ದಾನನ್ತಿ॥ ಆಮ। ಭನ್ತೇ। ಕಿಂ ವತ್ತಬ್ಬಂ। ತತೋನಿದಾನಂ ಸೋ। ಭನ್ತೇ। ರಾಜಾ ಉತ್ತರಿಂ ಅನೇಕಸತಸಹಸ್ಸಗುಣಂ ಲಭೇಯ್ಯ। ರಾಜೂನಂ ಅತಿರಾಜಾ ಭವೇಯ್ಯ। ದೇವಾನಂ ಅತಿದೇವೋ ಭವೇಯ್ಯ। ಬ್ರಹ್ಮಾನಂ ಅತಿಬ್ರಹ್ಮಾ ಭವೇಯ್ಯ। ಸಮಣಾನಂ ಅತಿಸಮಣೋ ಭವೇಯ್ಯ। ಬ್ರಾಹ್ಮಣಾನಂ ಅತಿಬ್ರಾಹ್ಮಣೋ ಭವೇಯ್ಯ। ಅರಹನ್ತಾನಂ ಅತಿಅರಹಾ ಭವೇಯ್ಯಾತಿ। ತೇನ ಹಿ। ಮಹಾರಾಜ। ಪರದುಕ್ಖಾಪನೇನ ದಿನ್ನದಾನಂ ಸುಖವಿಪಾಕಂ ಹೋತಿ ಸಗ್ಗಸಂವತ್ತನಿಕಂ। ಯಂ ಸೋ ರಾಜಾ ಬಲಿನಾ ಜನಂ ಪೀಳೇತ್ವಾ ದಿನ್ನದಾನೇನ ಏವರೂಪಂ ಉತ್ತರಿಂ ಯಸಸುಖಂ ಅನುಭವತೀತಿ।>
      text <ಅತಿದಾನಂ। ಭನ್ತೇ ನಾಗಸೇನ। ವೇಸ್ಸನ್ತರೇನ ರಞ್ಞಾ ದಿನ್ನಂ। ಯಂ ಸೋ ಸಕಂ ಭರಿಯಂ ಪರಸ್ಸ ಭರಿಯತ್ಥಾಯ ಅದಾಸಿ। ಸಕೇ ಓರಸೇ ಪುತ್ತೇ ಬ್ರಾಹ್ಮಣಸ್ಸ ದಾಸತ್ಥಾಯ ಅದಾಸಿ। ಅತಿದಾನಂ ನಾಮ। ಭನ್ತೇ ನಾಗಸೇನ। ಲೋಕೇ ವಿದೂಹಿ ನಿನ್ದಿತಂ ಗರಹಿತಂ। ಯಥಾ ನಾಮ। ಭನ್ತೇ ನಾಗಸೇನ। ಅತಿಭಾರೇನ ಸಕಟಸ್ಸ ಅಕ್ಖೋ ಭಿಜ್ಜತಿ। ಅತಿಭಾರೇನ ನಾವಾ ಓಸೀದತಿ। ಅತಿಭುತ್ತೇನ ಭೋಜನಂ ವಿಸಮಂ ಪರಿಣಮತಿ। ಅತಿವಸ್ಸೇನ ಧಞ್ಞಂ ವಿನಸ್ಸತಿ। ಅತಿದಾನೇನ ಭೋಗಕ್ಖಯಂ ಉಪೇತಿ। ಅತಿತಾಪೇನ ಪಥವೀ ಉಪಡಯ್ಹತಿ। ಅತಿರಾಗೇನ ಉಮ್ಮತ್ತಕೋ ಹೋತಿ। ಅತಿದೋಸೇನ ವಜ್ಝೋ ಹೋತಿ। ಅತಿಮೋಹೇನ ಅನಯಂ ಆಪಜ್ಜತಿ। ಅತಿಲೋಭೇನ ಚೋರಗ್ಗಹಣಮುಪಗಚ್ಛತಿ। ಅತಿಭಯೇನ ನಿರುಜ್ಝತಿ। ಅತಿಪೂರೇನ ನದೀ ಉತ್ತರತಿ। ಅತಿವಾತೇನ ಅಸನಿ ಪತತಿ। ಅತಿಅಗ್ಗಿನಾ ಓದನಂ ಉತ್ತರತಿ। ಅತಿಸಞ್ಚರಣೇನ ನ ಚಿರಂ ಜೀವತಿ। ಏವಮೇವ ಖೋ। ಭನ್ತೇ ನಾಗಸೇನ। ಅತಿದಾನಂ ನಾಮ ಲೋಕೇ ವಿದೂಹಿ ನಿನ್ದಿತಂ ಗರಹಿತಂ। ಅತಿದಾನಂ। ಭನ್ತೇ ನಾಗಸೇನ। ವೇಸ್ಸನ್ತರೇನ ರಞ್ಞಾ ದಿನ್ನಂ। ನ ತತ್ಥ ಕಿಞ್ಚಿ ಫಲಂ ಇಚ್ಛಿತಬ್ಬನ್ತಿ।>
      text <ಅತಿದಾನಂ। ಮಹಾರಾಜ। ಲೋಕೇ ವಿದೂಹಿ ವಣ್ಣಿತಂ ಥುತಂ ಪಸತ್ಥಂ। ಯೇ ಕೇಚಿ ಯಾದಿಸಂ ಕೀದಿಸಂ ದಾನಂ ದೇನ್ತಿ। ಅತಿದಾನದಾಯೀ ಲೋಕೇ ಕಿತ್ತಿಂ ಪಾಪುಣಾತಿ। ಯಥಾ। ಮಹಾರಾಜ। ಅತಿಪವರತಾಯ ದಿಬ್ಬಂ ವನಮೂಲಂ ಗಹಿತಮ್ಪಿ ಹತ್ಥಪಾಸೇ ಠಿತಾನಂ ಪರಜನಾನಂ ನ ದಸ್ಸಯತಿ। ಅಗದೋ ಅತಿಜಚ್ಚತಾಯ ಪೀಳಾಯ ಸಮುಗ್ಘಾತಕೋ ರೋಗಾನಂ ಅನ್ತಕರೋ। ಅಗ್ಗಿ ಅತಿಜೋತಿತಾಯ ಡಹತಿ। ಉದಕಂ ಅತಿಸೀತತಾಯ ನಿಬ್ಬಾಪೇತಿ। ಪದುಮಂ ಪರಿಸುದ್ಧತಾಯ ನ ಉಪಲಿಮ್ಪತಿ ವಾರಿಕದ್ದಮೇನ। ಮಣಿ ಅತಿಗುಣತಾಯ ಕಾಮದದೋ। ವಜಿರಂ ಅತಿತಿಖಿಣತಾಯ ವಿಜ್ಝತಿ ಮಣಿಮುತ್ತಾಫಲಿಕಂ। ಪಥವೀ ಅತಿಮಹನ್ತತಾಯ ನರೋರಗಮಿಗಪಕ್ಖಿಜಲಸೇಲಪಬ್ಬತದುಮೇ ಧಾರೇತಿ। ಸಮುದ್ದೋ ಅತಿಮಹನ್ತತಾಯ ಅಪರಿಪೂರಣೋ। ಸಿನೇರು ಅತಿಭಾರತಾಯ ಅಚಲೋ। ಆಕಾಸೋ ಅತಿವಿತ್ಥಾರತಾಯ ಅನನ್ತೋ। ಸೂರಿಯೋ ಅತಿಪ್ಪಭತಾಯ ತಿಮಿರಂ ಘಾತೇತಿ। ಸೀಹೋ ಅತಿಜಾತಿತಾಯ ವಿಗತಭಯೋ। ಮಲ್ಲೋ ಅತಿಬಲವತಾಯ ಪಟಿಮಲ್ಲಂ ಖಿಪ್ಪಂ ಉಕ್ಖಿಪತಿ। ರಾಜಾ ಅತಿಪುಞ್ಞತಾಯ ಅಧಿಪತಿ। ಭಿಕ್ಖು ಅತಿಸೀಲವನ್ತತಾಯ ನಾಗಯಕ್ಖನರಮರೂಹಿ ನಮಸ್ಸನೀಯೋ। ಬುದ್ಧೋ ಅತಿಅಗ್ಗತಾಯ ಅನುಪಮೋ। ಏವಮೇವ ಖೋ। ಮಹಾರಾಜ। ಅತಿದಾನಂ ನಾಮ ಲೋಕೇ ವಿದೂಹಿ ವಣ್ಣಿತಂ ಥುತಂ ಪಸತ್ಥಂ। ಯೇ ಕೇಚಿ ಯಾದಿಸಂ ಕೀದಿಸಂ ದಾನಂ ದೇನ್ತಿ। ಅತಿದಾನದಾಯೀ ಲೋಕೇ ಕಿತ್ತಿಂ ಪಾಪುಣಾತಿ। ಅತಿದಾನೇನ ವೇಸ್ಸನ್ತರೋ ರಾಜಾ ದಸಸಹಸ್ಸಿಯಾ ಲೋಕಧಾತುಯಾ ವಣ್ಣಿತೋ ಥುತೋ ಪಸತ್ಥೋ ಮಹಿತೋ ಕಿತ್ತಿತೋ। ತೇನೇವ ಅತಿದಾನೇನ ವೇಸ್ಸನ್ತರೋ ರಾಜಾ ಅಜ್ಜೇತರಹಿ ಬುದ್ಧೋ ಜಾತೋ ಅಗ್ಗೋ ಸದೇವಕೇ ಲೋಕೇ।>
      text <ಅತ್ಥಿ ಪನ। ಮಹಾರಾಜ। ಲೋಕೇ ಠಪನೀಯಂ ದಾನಂ। ಯಂ ದಕ್ಖಿಣೇಯ್ಯೇ ಅನುಪ್ಪತ್ತೇ ನ ದಾತಬ್ಬನ್ತಿ॥ ದಸ ಖೋ ಪನಿಮಾನಿ। ಭನ್ತೇ ನಾಗಸೇನ। ದಾನಾನಿ। ಯಾನಿ ಲೋಕೇ ಅದಾನಸಮ್ಮತಾನಿ। ಯೋ ತಾನಿ ದಾನಾನಿ ದೇತಿ। ಸೋ ಅಪಾಯಗಾಮೀ ಹೋತಿ। ಕತಮಾನಿ ದಸ॥ ಮಜ್ಜದಾನಂ। ಭನ್ತೇ ನಾಗಸೇನ। ಲೋಕೇ ಅದಾನಸಮ್ಮತಂ। ಯೋ ತಂ ದಾನಂ ದೇತಿ। ಸೋ ಅಪಾಯಗಾಮೀ ಹೋತಿ। ಸಮಜ್ಜದಾನಂ…ಪೇ॰… ಇತ್ಥಿದಾನಂ…ಪೇ॰… ಉಸಭದಾನಂ…ಪೇ॰… ಚಿತ್ತಕಮ್ಮದಾನಂ…ಪೇ॰… ಸತ್ಥದಾನಂ …ಪೇ॰… ವಿಸದಾನಂ…ಪೇ॰… ಸಙ್ಖಲಿಕದಾನಂ…ಪೇ॰… ಕುಕ್ಕುಟಸೂಕರದಾನಂ…ಪೇ॰… ತುಲಾಕೂಟಮಾನಕೂಟದಾನಂ। ಭನ್ತೇ ನಾಗಸೇನ। ಲೋಕೇ ಅದಾನಸಮ್ಮತಂ ಹೋತಿ। ಯೋ ತಂ ದಾನಂ ದೇತಿ। ಸೋ ಅಪಾಯಗಾಮೀ ಹೋತಿ। ಇಮಾನಿ ಖೋ। ಭನ್ತೇ ನಾಗಸೇನ। ದಸ ದಾನಾನಿ ಲೋಕೇ ಅದಾನಸಮ್ಮತಾನಿ। ಯೋ ತಾನಿ ದಾನಾನಿ ದೇತಿ। ಸೋ ಅಪಾಯಗಾಮೀ ಹೋತೀತಿ।>
      text <ನಾಹಂ ತಂ। ಮಹಾರಾಜ। ಅದಾನಸಮ್ಮತಂ ಪುಚ್ಛಾಮಿ। ಇಮಂ ಖ್ವಾಹಂ। ಮಹಾರಾಜ। ತಂ ಪುಚ್ಛಾಮಿ ಅತ್ಥಿ ಪನ। ಮಹಾರಾಜ। ಲೋಕೇ ಠಪನೀಯಂ ದಾನಂ। ಯಂ ದಕ್ಖಿಣೇಯ್ಯೇ ಅನುಪ್ಪತ್ತೇ ನ ದಾತಬ್ಬನ್ತಿ। ನತ್ಥಿ। ಭನ್ತೇ ನಾಗಸೇನ। ಲೋಕೇ ಠಪನೀಯಂ ದಾನಂ। ಯಂ ದಕ್ಖಿಣೇಯ್ಯೇ ಅನುಪ್ಪತ್ತೇ ನ ದಾತಬ್ಬಂ। ಚಿತ್ತಪ್ಪಸಾದೇ ಉಪ್ಪನ್ನೇ ಕೇಚಿ ದಕ್ಖಿಣೇಯ್ಯಾನಂ ಭೋಜನಂ ದೇನ್ತಿ। ಕೇಚಿ ಅಚ್ಛಾದನಂ। ಕೇಚಿ ಸಯನಂ। ಕೇಚಿ ಆವಸಥಂ। ಕೇಚಿ ಅತ್ಥರಣಪಾವುರಣಂ। ಕೇಚಿ ದಾಸಿದಾಸಂ। ಕೇಚಿ ಖೇತ್ತವತ್ಥುಂ। ಕೇಚಿ ದ್ವಿಪದಚತುಪ್ಪದಂ। ಕೇಚಿ ಸತಂ ಸಹಸ್ಸಂ ಸತಸಹಸ್ಸಂ। ಕೇಚಿ ಮಹಾರಜ್ಜಂ। ಕೇಚಿ ಜೀವಿತಮ್ಪಿ ದೇನ್ತೀತಿ। ಯದಿ ಪನ। ಮಹಾರಾಜ। ಕೇಚಿ ಜೀವಿತಮ್ಪಿ ದೇನ್ತಿ। ಕಿಂ ಕಾರಣಾ ವೇಸ್ಸನ್ತರಂ ದಾನಪತಿಂ ಅತಿಬಾಳ್ಹಂ ಪರಿಪಾತೇಸಿ ಸುದಿನ್ನೇ ಪುತ್ತೇ ಚ ದಾರೇ ಚ॥>
      text <ಅಪಿ ನು ಖೋ। ಮಹಾರಾಜ। ಅತ್ಥಿ ಲೋಕಪಕತಿ ಲೋಕಾಚಿಣ್ಣಂ। ಲಭತಿ ಪಿತಾ ಪುತ್ತಂ ಇಣಟ್ಟೋ ವಾ ಆಜೀವಿಕಪಕತೋ ವಾ ಆವಪಿತುಂ ವಾ ವಿಕ್ಕಿಣಿತುಂ ವಾತಿ॥ ಆಮ। ಭನ್ತೇ। ಲಭತಿ ಪಿತಾ ಪುತ್ತಂ ಇಣಟ್ಟೋ ವಾ ಆಜೀವಿಕಪಕತೋ ವಾ ಆವಪಿತುಂ ವಾ ವಿಕ್ಕಿಣಿತುಂ ವಾತಿ। ಯದಿ। ಮಹಾರಾಜ। ಲಭತಿ ಪಿತಾ ಪುತ್ತಂ ಇಣಟ್ಟೋ ವಾ ಆಜೀವಿಕಪಕತೋ ವಾ ಆವಪಿತುಂ ವಾ ವಿಕ್ಕಿಣಿತುಂ ವಾ। ವೇಸ್ಸನ್ತರೋಪಿ। ಮಹಾರಾಜ। ರಾಜಾ ಅಲಭಮಾನೋ ಸಬ್ಬಞ್ಞುತಞಾಣಂ ಉಪದ್ದುತೋ ದುಕ್ಖಿತೋ ತಸ್ಸ ಧಮ್ಮಧನಸ್ಸ ಪಟಿಲಾಭಾಯ ಪುತ್ತದಾರಂ ಆವಪೇಸಿ ಚ ವಿಕ್ಕಿಣಿ ಚ। ಇತಿ। ಮಹಾರಾಜ। ವೇಸ್ಸನ್ತರೇನ ರಞ್ಞಾ ಅಞ್ಞೇಸಂ ದಿನ್ನಂ ಯೇವ ದಿನ್ನಂ। ಕತಂ ಯೇವ ಕತಂ। ಕಿಸ್ಸ ಪನ ತ್ವಂ। ಮಹಾರಾಜ। ತೇನ ದಾನೇನ ವೇಸ್ಸನ್ತರಂ ದಾನಪತಿಂ ಅತಿಬಾಳ್ಹಂ ಅಪಸಾದೇಸೀತಿ॥>
      text <ನಾಹಂ। ಭನ್ತೇ ನಾಗಸೇನ। ವೇಸ್ಸನ್ತರಸ್ಸ ದಾನಪತಿನೋ ದಾನಂ ಗರಹಾಮಿ। ಅಪಿ ಚ ಪುತ್ತದಾರಂ ಯಾಚನ್ತೇ ನಿಮಿನಿತ್ವಾ ಅತ್ತಾನಂ ದಾತಬ್ಬನ್ತಿ। ಏತಂ ಖೋ। ಮಹಾರಾಜ। ಅಸಬ್ಭಿಕಾರಣಂ। ಯಂ ಪುತ್ತದಾರಂ ಯಾಚನ್ತೇ ಅತ್ತಾನಂ ದದೇಯ್ಯ। ಯಂ ಯಂ ಹಿ ಯಾಚನ್ತೇ ತಂ ತದೇವ ದಾತಬ್ಬಂ। ಏತಂ ಸಪ್ಪುರಿಸಾನಂ ಕಮ್ಮಂ। ಯಥಾ। ಮಹಾರಾಜ। ಕೋಚಿ ಪುರಿಸೋ ಪಾನೀಯಂ ಆಹರಾಪೇಯ್ಯ। ತಸ್ಸ ಯೋ ಭೋಜನಂ ದದೇಯ್ಯ। ಅಪಿ ನು ಸೋ। ಮಹಾರಾಜ। ಪುರಿಸೋ ತಸ್ಸ ಕಿಚ್ಚಕಾರೀ ಅಸ್ಸಾತಿ॥ ನ ಹಿ। ಭನ್ತೇ। ಯಂ ಸೋ ಆಹರಾಪೇತಿ। ತಮೇವ ತಸ್ಸ ದೇನ್ತೋ ಕಿಚ್ಚಕಾರೀ ಅಸ್ಸಾತಿ। ಏವಮೇವ ಖೋ। ಮಹಾರಾಜ। ವೇಸ್ಸನ್ತರೋ ರಾಜಾ ಬ್ರಾಹ್ಮಣೇ ಪುತ್ತದಾರಂ ಯಾಚನ್ತೇ ಪುತ್ತದಾರಂ ಯೇವ ಅದಾಸಿ। ಸಚೇ। ಮಹಾರಾಜ। ಬ್ರಾಹ್ಮಣೋ ವೇಸ್ಸನ್ತರಸ್ಸ ಸರೀರಂ ಯಾಚೇಯ್ಯ। ನ ಸೋ। ಮಹಾರಾಜ। ಅತ್ತಾನಂ ರಕ್ಖೇಯ್ಯ ನ ಕಮ್ಪೇಯ್ಯ ನ ರಜ್ಜೇಯ್ಯ। ತಸ್ಸ ದಿನ್ನಂ ಪರಿಚ್ಚತ್ತಂ ಯೇವ ಸರೀರಂ ಭವೇಯ್ಯ। ಸಚೇ। ಮಹಾರಾಜ। ಕೋಚಿ ವೇಸ್ಸನ್ತರಂ ದಾನಪತಿಂ ಉಪಗನ್ತ್ವಾ ಯಾಚೇಯ್ಯ ದಾಸತ್ತಂ ಮೇ ಉಪೇಹೀತಿ। ದಿನ್ನಂ ಪರಿಚ್ಚತ್ತಂ ಯೇವಸ್ಸ ಸರೀರಂ ಭವೇಯ್ಯ। ನ ಸೋ ದತ್ವಾ ತಪೇಯ್ಯ। ರಞ್ಞೋ। ಮಹಾರಾಜ। ವೇಸ್ಸನ್ತರಸ್ಸ ಕಾಯೋ ಬಹುಸಾಧಾರಣೋ।>
      text <ಯಥಾ। ಮಹಾರಾಜ। ಪಕ್ಕಾ ಮಂಸಪೇಸಿ ಬಹುಸಾಧಾರಣಾ। ಏವಮೇವ ಖೋ। ಮಹಾರಾಜ। ರಞ್ಞೋ ವೇಸ್ಸನ್ತರಸ್ಸ ಕಾಯೋ ಬಹುಸಾಧಾರಣೋ। ಯಥಾ ವಾ ಪನ। ಮಹಾರಾಜ। ಫಲಿತೋ ರುಕ್ಖೋ ನಾನಾದಿಜಗಣಸಾಧಾರಣೋ। ಏವಮೇವ ಖೋ। ಮಹಾರಾಜ। ರಞ್ಞೋ ವೇಸ್ಸನ್ತರಸ್ಸ ಕಾಯೋ ಬಹುಸಾಧಾರಣೋ। ಕಿಂ ಕಾರಣಾ॥ ಏವಾಹಂ ಪಟಿಪಜ್ಜನ್ತೋ ಸಮ್ಮಾಸಮ್ಬೋಧಿಂ ಪಾಪುಣಿಸ್ಸಾಮೀತಿ।>
      text <ಯಥಾ। ಮಹಾರಾಜ। ಪುರಿಸೋ ಅಧನೋ ಧನತ್ಥಿಕೋ ಧನಪರಿಯೇಸನಂ ಚರಮಾನೋ ಅಜಪಥಂ ಸಙ್ಕುಪಥಂ ವೇತ್ತಪಥಂ ಗಚ್ಛತಿ। ಜಲಥಲವಾಣಿಜ್ಜಂ ಕರೋತಿ। ಕಾಯೇನ ವಾಚಾಯ ಮನಸಾ ಧನಂ ಆರಾಧೇತಿ। ಧನಪ್ಪಟಿಲಾಭಾಯ ವಾಯಮತಿ। ಏವಮೇವ ಖೋ। ಮಹಾರಾಜ। ವೇಸ್ಸನ್ತರೋ ದಾನಪತಿ ಅಧನೋ ಬುದ್ಧಧನೇನ ಸಬ್ಬಞ್ಞುತಞಾಣರತನಪ್ಪಟಿಲಾಭಾಯ ಯಾಚಕಾನಂ ಧನಧಞ್ಞಂ ದಾಸಿದಾಸಂ ಯಾನವಾಹನಂ ಸಕಲಸಾಪತೇಯ್ಯಂ ಸಕಂ ಪುತ್ತದಾರಂ ಅತ್ತಾನಞ್ಚ ಚಜಿತ್ವಾ ಸಮ್ಮಾಸಮ್ಬೋಧಿಂ ಯೇವ ಪರಿಯೇಸತಿ।>
      text <ಯಥಾ ವಾ ಪನ। ಮಹಾರಾಜ। ಅಮಚ್ಚೋ ಮುದ್ದಕಾಮೋ ಮುದ್ದಾಧಿಕರಣಂ ಯಂ ಕಿಞ್ಚಿ ಗೇಹೇ ಧನಧಞ್ಞಂ ಹಿರಞ್ಞಸುವಣ್ಣಂ। ತಂ ಸಬ್ಬಂ ದತ್ವಾಪಿ ಮುದ್ದಪ್ಪಟಿಲಾಭಾಯ ವಾಯಮತಿ। ಏವಮೇವ ಖೋ। ಮಹಾರಾಜ। ವೇಸ್ಸನ್ತರೋ ದಾನಪತಿ ಸಬ್ಬಂ ತಂ ಬಾಹಿರಬ್ಭನ್ತರಧನಂ ದತ್ವಾ ಜೀವಿತಮ್ಪಿ ಪರೇಸಂ ದತ್ವಾ ಸಮ್ಮಾಸಮ್ಬೋಧಿಂ ಯೇವ ಪರಿಯೇಸತಿ।>
      text <ಅಪಿ ಚ। ಮಹಾರಾಜ। ವೇಸ್ಸನ್ತರಸ್ಸ ದಾನಪತಿನೋ ಏವಂ ಅಹೋಸಿ ಯಂ ಸೋ ಬ್ರಾಹ್ಮಣೋ ಯಾಚತಿ। ತಮೇವಾಹಂ ತಸ್ಸ ದೇನ್ತೋ ಕಿಚ್ಚಕಾರೀ ನಾಮ ಹೋಮೀತಿ। ಏವಂ ಸೋ ತಸ್ಸ ಪುತ್ತದಾರಮದಾಸಿ। ನ ಖೋ। ಮಹಾರಾಜ। ವೇಸ್ಸನ್ತರೋ ದಾನಪತಿ ದೇಸ್ಸತಾಯ ಬ್ರಾಹ್ಮಣಸ್ಸ ಪುತ್ತದಾರಮದಾಸಿ। ನ ಅದಸ್ಸನಕಾಮತಾಯ ಪುತ್ತದಾರಮದಾಸಿ। ನ ಅತಿಬಹುಕಾ ಮೇ ಪುತ್ತದಾರಾ। ನ ಸಕ್ಕೋಮಿ ತೇ ಪೋಸೇತುನ್ತಿ ಪುತ್ತದಾರಮದಾಸಿ। ನ ಉಕ್ಕಣ್ಠಿತೋ ಅಪ್ಪಿಯಾ ಮೇತಿ ನೀಹರಿತುಕಾಮತಾಯ ಪುತ್ತದಾರಮದಾಸಿ। ಅಥ ಖೋ ಸಬ್ಬಞ್ಞುತಞಾಣರತನಸ್ಸೇವ ಪಿಯತ್ತಾ ಸಬ್ಬಞ್ಞುತಞಾಣಸ್ಸ ಕಾರಣಾ ವೇಸ್ಸನ್ತರೋ ರಾಜಾ ಏವರೂಪಂ ಅತುಲಂ ವಿಪುಲಮನುತ್ತರಂ ಪಿಯಂ ಮನಾಪಂ ದಯಿತಂ ಪಾಣಸಮಂ ಪುತ್ತದಾರದಾನವರಂ ಬ್ರಾಹ್ಮಣಸ್ಸ ಅದಾಸಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ದೇವಾತಿದೇವೇನ ಚರಿಯಾಪಿಟಕೇ>
      text <ತಸ್ಮಾ। ಮಹಾರಾಜ। ವೇಸ್ಸತರೋ ರಾಜಾ ಪುತ್ತದಾನಂ ದತ್ವಾ ಪಣ್ಣಸಾಲಂ ಪವಿಸಿತ್ವಾ ನಿಪಜ್ಜಿ। ತಸ್ಸ ಅತಿಪೇಮೇನ ದುಕ್ಖಿತಸ್ಸ ಬಲವಸೋಕೋ ಉಪ್ಪಜ್ಜಿ। ಹದಯವತ್ಥು ಉಣ್ಹಮಹೋಸಿ। ನಾಸಿಕಾಯ ಅಪ್ಪಹೋನ್ತಿಯಾ ಮುಖೇನ ಉಣ್ಹೇ ಅಸ್ಸಾಸಪಸ್ಸಾಸೇ ವಿಸ್ಸಜ್ಜೇಸಿ। ಅಸ್ಸೂನಿ ಪರಿವತ್ತಿತ್ವಾ ಲೋಹಿತಬಿನ್ದೂನಿ ಹುತ್ವಾ ನೇತ್ತೇಹಿ ನಿಕ್ಖಮಿಂಸು। ಏವಮೇವ ಖೋ। ಮಹಾರಾಜ। ದುಕ್ಖೇನ ವೇಸ್ಸನ್ತರೋ ರಾಜಾ ಬ್ರಾಹ್ಮಣಸ್ಸ ಪುತ್ತದಾರಮದಾಸಿ ಮಾ ಮೇ ದಾನಪಥೋ ಪರಿಹಾಯೀತಿ।>
      text <ಅಪಿ ಚ। ಮಹಾರಾಜ। ವೇಸ್ಸನ್ತರೋ ರಾಜಾ ದ್ವೇ ಅತ್ಥವಸೇ ಪಟಿಚ್ಚ ಬ್ರಾಹ್ಮಣಸ್ಸ ದ್ವೇ ದಾರಕೇ ಅದಾಸಿ। ಕತಮೇ ದ್ವೇ॥ ದಾನಪಥೋ ಚ ಮೇ ಅಪರಿಹೀನೋ ಭವಿಸ್ಸತಿ। ದುಕ್ಖಿತೇ ಚ ಮೇ ಪುತ್ತಕೇ ವನಮೂಲಫಲೇಹಿ ಇತೋನಿದಾನಂ ಅಯ್ಯಕೋ ಮೋಚೇಸ್ಸತೀತಿ। ಜಾನಾತಿ ಹಿ। ಮಹಾರಾಜ। ವೇಸ್ಸನ್ತರೋ ರಾಜಾ ನ ಮೇ ದಾರಕಾ ಸಕ್ಕಾ ಕೇನಚಿ ದಾಸಭೋಗೇನ ಭುಞ್ಜಿತುಂ। ಇಮೇ ಚ ದಾರಕೇ ಅಯ್ಯಕೋ ನಿಕ್ಕಿಣಿಸ್ಸತಿ। ಏವಂ ಅಮ್ಹಾಕಮ್ಪಿ ಗಮನಂ ಭವಿಸ್ಸತೀತಿ। ಇಮೇ ಖೋ। ಮಹಾರಾಜ। ದ್ವೇ ಅತ್ಥವಸೇ ಪಟಿಚ್ಚ ಬ್ರಾಹ್ಮಣಸ್ಸ ದ್ವೇ ದಾರಕೇ ಅದಾಸಿ।>
      text <ಅಪಿ ಚ। ಮಹಾರಾಜ। ವೇಸ್ಸನ್ತರೋ ರಾಜಾ ಜಾನಾತಿ ಅಯಂ ಖೋ ಬ್ರಾಹ್ಮಣೋ ಜಿಣ್ಣೋ ವುಡ್ಢೋ ಮಹಲ್ಲಕೋ ದುಬ್ಬಲೋ ಭಗ್ಗೋ ದಣ್ಡಪರಾಯಣೋ ಖೀಣಾಯುಕೋ ಪರಿತ್ತಪುಞ್ಞೋ। ನೇಸೋ ಸಮತ್ಥೋ ಇಮೇ ದಾರಕೇ ದಾಸಭೋಗೇನ ಭುಞ್ಜಿತುನ್ತಿ। ಸಕ್ಕುಣೇಯ್ಯ ಪನ। ಮಹಾರಾಜ। ಪುರಿಸೋ ಪಾಕತಿಕೇನ ಬಲೇನ ಇಮೇ ಚನ್ದಿಮಸೂರಿಯೇ ಏವಂಮಹಿದ್ಧಿಕೇ ಏವಂಮಹಾನುಭಾವೇ ಗಹೇತ್ವಾ ಪೇಳಾಯ ವಾ ಸಮುಗ್ಗೇ ವಾ ಪಕ್ಖಿಪಿತ್ವಾ ನಿಪ್ಪಭೇ ಕತ್ವಾ ಥಾಲಕಪರಿಭೋಗೇನ ಪರಿಭುಞ್ಜಿತುನ್ತಿ॥ ನ ಹಿ। ಭನ್ತೇತಿ। ಏವಮೇವ ಖೋ। ಮಹಾರಾಜ। ಇಮಸ್ಮಿಂ ಲೋಕೇ ಚನ್ದಿಮಸೂರಿಯಪ್ಪಟಿಭಾಗಸ್ಸ ವೇಸ್ಸನ್ತರಸ್ಸ ದಾರಕಾ ನ ಸಕ್ಕಾ ಕೇನಚಿ ದಾಸಭೋಗೇನ ಭುಞ್ಜಿತುನ್ತಿ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ। ಯೇನ ಕಾರಣೇನ ವೇಸ್ಸನ್ತರಸ್ಸ ದಾರಕಾ ನ ಸಕ್ಕಾ ಕೇನಚಿ ದಾಸಭೋಗೇನ ಭುಞ್ಜಿತುಂ। ಯಥಾ। ಮಹಾರಾಜ। ರಞ್ಞೋ ಚಕ್ಕವತ್ತಿಸ್ಸ ಮಣಿರತನಂ ಸುಭಂ ಜಾತಿಮನ್ತಂ ಅಟ್ಠಂಸಂ ಸುಪರಿಕಮ್ಮಕತಂ ಚತುಹತ್ಥಾಯಾಮಂ ಸಕಟನಾಭಿಪರಿಣಾಹಂ ನ ಸಕ್ಕಾ ಕೇನಚಿ ಪಿಲೋತಿಕಾಯ ವೇಠೇತ್ವಾ ಪೇಳಾಯ ಪಕ್ಖಿಪಿತ್ವಾ ಸತ್ಥಕನಿಸಾನಪರಿಭೋಗೇನ ಪರಿಭುಞ್ಜಿತುಂ। ಏವಮೇವ ಖೋ। ಮಹಾರಾಜ। ಲೋಕೇ ಚಕ್ಕವತ್ತಿರಞ್ಞೋ ಮಣಿರತನಪ್ಪಟಿಭಾಗಸ್ಸ ವೇಸ್ಸನ್ತರಸ್ಸ ದಾರಕಾ ನ ಸಕ್ಕಾ ಕೇನಚಿ ದಾಸಭೋಗೇನ ಭುಞ್ಜಿತುಂ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ। ಯೇನ ಕಾರಣೇನ ವೇಸ್ಸನ್ತರಸ್ಸ ದಾರಕಾ ನ ಸಕ್ಕಾ ಕೇನಚಿ ದಾಸಭೋಗೇನ ಭುಞ್ಜಿತುಂ। ಯಥಾ। ಮಹಾರಾಜ। ತಿಧಾ ಪಭಿನ್ನೋ ಸಬ್ಬಸೇತೋ ಸತ್ತಪ್ಪತಿಟ್ಠಿತೋ ಅಟ್ಠರತನುಬ್ಬೇಧೋ ನವರತನಾಯಾಮಪರಿಣಾಹೋ ಪಾಸಾದಿಕೋ ದಸ್ಸನೀಯೋ ಉಪೋಸಥೋ ನಾಗರಾಜಾ ನ ಸಕ್ಕಾ ಕೇನಚಿ ಸುಪ್ಪೇನ ವಾ ಸರಾವೇನ ವಾ ಪಿದಹಿತುಂ। ಗೋವಚ್ಛಕೋ ವಿಯ ವಚ್ಛಕಸಾಲಾಯ ಪಕ್ಖಿಪಿತ್ವಾ ಪರಿಹರಿತುಂ ವಾ। ಏವಮೇವ ಖೋ। ಮಹಾರಾಜ। ಲೋಕೇ ಉಪೋಸಥನಾಗರಾಜಪ್ಪಟಿಭಾಗಸ್ಸ ವೇಸ್ಸನ್ತರಸ್ಸ ದಾರಕಾ ನ ಸಕ್ಕಾ ಕೇನಚಿ ದಾಸಭೋಗೇನ ಭುಞ್ಜಿತುಂ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ। ಯೇನ ಕಾರಣೇನ ವೇಸ್ಸನ್ತರಸ್ಸ ದಾರಕಾ ನ ಸಕ್ಕಾ ಕೇನಚಿ ದಾಸಭೋಗೇನ ಭುಞ್ಜಿತುಂ। ಯಥಾ। ಮಹಾರಾಜ। ಮಹಾಸಮುದ್ದೋ ದೀಘಪುಥುಲವಿತ್ಥಿಣ್ಣೋ ಗಮ್ಭೀರೋ ಅಪ್ಪಮೇಯ್ಯೋ ದುರುತ್ತರೋ ಅಪರಿಯೋಗಾಳ್ಹೋ ಅನಾವಟೋ ನ ಸಕ್ಕಾ ಕೇನಚಿ ಸಬ್ಬತ್ಥ ಪಿದಹಿತ್ವಾ ಏಕತಿತ್ಥೇನ ಪರಿಭೋಗಂ ಕಾತುಂ। ಏವಮೇವ ಖೋ। ಮಹಾರಾಜ। ಲೋಕೇ ಮಹಾಸಮುದ್ದಪ್ಪಟಿಭಾಗಸ್ಸ ವೇಸ್ಸನ್ತರಸ್ಸ ದಾರಕಾ ನ ಸಕ್ಕಾ ಕೇನಚಿ ದಾಸಭೋಗೇನ ಭುಞ್ಜಿತುಂ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ। ಯೇನ ಕಾರಣೇನ ವೇಸ್ಸನ್ತರಸ್ಸ ದಾರಕಾ ನ ಸಕ್ಕಾ ಕೇನಚಿ ದಾಸಭೋಗೇನ ಭುಞ್ಜಿತುಂ। ಯಥಾ। ಮಹಾರಾಜ। ಹಿಮವನ್ತೋ ಪಬ್ಬತರಾಜಾ ಪಞ್ಚಯೋಜನಸತಂ ಅಚ್ಚುಗ್ಗತೋ ನಭೇ ತಿಸಹಸ್ಸಯೋಜನಾಯಾಮವಿತ್ಥಾರೋ ಚತುರಾಸೀತಿಕೂಟಸಹಸ್ಸಪ್ಪಟಿಮಣ್ಡಿತೋ ಪಞ್ಚನ್ನಂ ಮಹಾನದೀಸತಾನಂ ಪಭವೋ ಮಹಾಭೂತಗಣಾಲಯೋ ನಾನಾವಿಧಗನ್ಧಧರೋ ದಿಬ್ಬೋಸಧಸತಸಮಲಙ್ಕತೋ ನಭೇ ವಲಾಹಕೋ ವಿಯ ಅಚ್ಚುಗ್ಗತೋ ದಿಸ್ಸತಿ। ಏವಮೇವ ಖೋ। ಮಹಾರಾಜ। ಲೋಕೇ ಹಿಮವನ್ತಪಬ್ಬತರಾಜಪ್ಪಟಿಭಾಗಸ್ಸ ವೇಸ್ಸನ್ತರಸ್ಸ ದಾರಕಾ ನ ಸಕ್ಕಾ ಕೇನಚಿ ದಾಸಭೋಗೇನ ಭುಞ್ಜಿತುಂ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ। ಯೇನ ಕಾರಣೇನ ವೇಸ್ಸನ್ತರಸ್ಸ ದಾರಕಾ ನ ಸಕ್ಕಾ ಕೇನಚಿ ದಾಸಭೋಗೇನ ಭುಞ್ಜಿತುಂ। ಯಥಾ। ಮಹಾರಾಜ। ರತ್ತನ್ಧಕಾರತಿಮಿಸಾಯಂ ಉಪರಿಪಬ್ಬತಗ್ಗೇ ಜಲಮಾನೋ ಮಹಾಅಗ್ಗಿಕ್ಖನ್ಧೋ ಸುವಿದೂರೇಪಿ ಪಞ್ಞಾಯತಿ। ಏವಮೇವ ಖೋ। ಮಹಾರಾಜ। ವೇಸ್ಸನ್ತರೋ ರಾಜಾ ಪಬ್ಬತಗ್ಗೇ ಜಲಮಾನೋ ಮಹಾಅಗ್ಗಿಕ್ಖನ್ಧೋ ವಿಯ ಸುವಿದೂರೇಪಿ ಪಾಕಟೋ ಪಞ್ಞಾಯತಿ। ತಸ್ಸ ದಾರಕಾ ನ ಸಕ್ಕಾ ಕೇನಚಿ ದಾಸಭೋಗೇನ ಭುಞ್ಜಿತುಂ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ। ಯೇನ ಕಾರಣೇನ ವೇಸ್ಸನ್ತರಸ್ಸ ದಾರಕಾ ನ ಸಕ್ಕಾ ಕೇನಚಿ ದಾಸಭೋಗೇನ ಭುಞ್ಜಿತುಂ। ಯಥಾ। ಮಹಾರಾಜ। ಹಿಮವನ್ತೇ ಪಬ್ಬತೇ ನಾಗಪುಪ್ಫಸಮಯೇ ಉಜುವಾತೇ ವಾಯನ್ತೇ ದಸ ದ್ವಾದಸ ಯೋಜನಾನಿ ಪುಪ್ಫಗನ್ಧೋ ವಾಯತಿ। ಏವಮೇವ ಖೋ। ಮಹಾರಾಜ। ವೇಸ್ಸನ್ತರಸ್ಸ ರಞ್ಞೋ ಅಪಿ ಯೋಜನಸಹಸ್ಸೇಹಿಪಿ ಯಾವ ಅಕನಿಟ್ಠಭವನಂ ಏತ್ಥನ್ತರೇ ಸುರಾಸುರಗರುಳಗನ್ಧಬ್ಬಯಕ್ಖರಕ್ಖಸಮಹೋರಗಕಿನ್ನರಇನ್ದಭವನೇಸು ಕಿತ್ತಿಸದ್ದೋ ಅಬ್ಭುಗ್ಗತೋ। ಸೀಲವರಗನ್ಧೋ ಚಸ್ಸ ಸಮ್ಪವಾಯತಿ। ತೇನ ತಸ್ಸ ದಾರಕಾ ನ ಸಕ್ಕಾ ಕೇನಚಿ ದಾಸಭೋಗೇನ ಭುಞ್ಜಿತುಂ। ಅನುಸಿಟ್ಠೋ। ಮಹಾರಾಜ। ಜಾಲೀ ಕುಮಾರೋ ಪಿತರಾ ವೇಸ್ಸನ್ತರೇನ ರಞ್ಞಾ ಅಯ್ಯಕೋ ತೇ। ತಾತ। ತುಮ್ಹೇ ಬ್ರಾಹ್ಮಣಸ್ಸ ಧನಂ ದತ್ವಾ ನಿಕ್ಕಿಣನ್ತೋ ತಂ ನಿಕ್ಖಸಹಸ್ಸಂ ದತ್ವಾ ನಿಕ್ಕಿಣಾತು। ಕಣ್ಹಾಜಿನಂ ನಿಕ್ಕಿಣನ್ತೋ ದಾಸಸತಂ ದಾಸಿಸತಂ ಹತ್ಥಿಸತಂ ಅಸ್ಸಸತಂ ಧೇನುಸತಂ ಉಸಭಸತಂ ನಿಕ್ಖಸತನ್ತಿ ಸಬ್ಬಸತಂ ದತ್ವಾ ನಿಕ್ಕಿಣಾತು। ಯದಿ ತೇ। ತಾತ। ಅಯ್ಯಕೋ ತುಮ್ಹೇ ಬ್ರಾಹ್ಮಣಸ್ಸ ಹತ್ಥತೋ ಆಣಾಯ ಬಲಸಾ ಮುಧಾ ಗಣ್ಹಾತಿ। ಮಾ ತುಮ್ಹೇ ಅಯ್ಯಕಸ್ಸ ವಚನಂ ಕರಿತ್ಥ। ಬ್ರಾಹ್ಮಣಸ್ಸೇವ ಅನುಯಾಯಿನೋ ಹೋಥಾತಿ। ಏವಮನುಸಾಸಿತ್ವಾ ಪುತ್ತೇ ಪೇಸೇಸಿ। ತತೋ ಜಾಲೀಕುಮಾರೋ ಗನ್ತ್ವಾ ಅಯ್ಯಕೇನ ಪುಟ್ಠೋ ಕಥೇಸಿ>
      text <ಸುನಿಬ್ಬೇಠಿತೋ। ಭನ್ತೇ ನಾಗಸೇನ। ಪಞ್ಹೋ। ಸುಭಿನ್ನಂ ದಿಟ್ಠಿಜಾಲಂ। ಸುಮದ್ದಿತೋ ಪರವಾದೋ। ಸಕಸಮಯೋ ಸುದೀಪಿತೋ। ಬ್ಯಞ್ಜನಂ ಸುಪರಿಸೋಧಿತಂ। ಸುವಿಭತ್ತೋ ಅತ್ಥೋ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ವೇಸ್ಸನ್ತರಪಞ್ಹೋ ಪಠಮೋ।>
    text <೨॥ ದುಕ್ಕರಕಾರಿಕಪಞ್ಹೋ>
      text <೨>, <ಭನ್ತೇ ನಾಗಸೇನ। ಸಬ್ಬೇವ ಬೋಧಿಸತ್ತಾ ದುಕ್ಕರಕಾರಿಕಂ ಕರೋನ್ತಿ। ಉದಾಹು ಗೋತಮೇನೇವ ಬೋಧಿಸತ್ತೇನ ದುಕ್ಕರಕಾರಿಕಾ ಕತಾತಿ॥ ನತ್ಥಿ। ಮಹಾರಾಜ। ಸಬ್ಬೇಸಂ ಬೋಧಿಸತ್ತಾನಂ ದುಕ್ಕರಕಾರಿಕಾ। ಗೋತಮೇನೇವ ಬೋಧಿಸತ್ತೇನ ದುಕ್ಕರಕಾರಿಕಾ ಕತಾತಿ।>
      text <ಭನ್ತೇ ನಾಗಸೇನ। ಯದಿ ಏವಂ ಅಯುತ್ತಂ। ಯಂ ಬೋಧಿಸತ್ತಾನಂ ಬೋಧಿಸತ್ತೇಹಿ ವೇಮತ್ತತಾ ಹೋತೀತಿ। ಚತೂಹಿ। ಮಹಾರಾಜ। ಠಾನೇಹಿ ಬೋಧಿಸತ್ತಾನಂ ಬೋಧಿಸತ್ತೇಹಿ ವೇಮತ್ತತಾ ಹೋತಿ। ಕತಮೇಹಿ ಚತೂಹಿ॥ ಕುಲವೇಮತ್ತತಾ ಪಧಾನವೇಮತ್ತತಾ ಆಯುವೇಮತ್ತತಾ ಪಮಾಣವೇಮತ್ತತಾತಿ। ಇಮೇಹಿ ಖೋ। ಮಹಾರಾಜ। ಚತೂಹಿ ಠಾನೇಹಿ ಬೋಧಿಸತ್ತಾನಂ ಬೋಧಿಸತ್ತೇಹಿ ವೇಮತ್ತತಾ ಹೋತಿ। ಸಬ್ಬೇಸಮ್ಪಿ। ಮಹಾರಾಜ। ಬುದ್ಧಾನಂ ರೂಪೇ ಸೀಲೇ ಸಮಾಧಿಮ್ಹಿ ಪಞ್ಞಾಯ ವಿಮುತ್ತಿಯಾ ವಿಮುತ್ತಿಞಾಣದಸ್ಸನೇ ಚತುವೇಸಾರಜ್ಜೇ ದಸತಥಾಗತಬಲೇ ಛಅಸಾಧಾರಣಞಾಣೇ ಚುದ್ದಸಬುದ್ಧಞಾಣೇ ಅಟ್ಠಾರಸಬುದ್ಧಧಮ್ಮೇ ಕೇವಲೇ ಚ ಬುದ್ಧಗುಣೇ ನತ್ಥಿ ವೇಮತ್ತತಾ। ಸಬ್ಬೇಪಿ ಬುದ್ಧಾ ಬುದ್ಧಧಮ್ಮೇಹಿ ಸಮಸಮಾತಿ।>
      text <ಯದಿ। ಭನ್ತೇ ನಾಗಸೇನ। ಸಬ್ಬೇಪಿ ಬುದ್ಧಾ ಬುದ್ಧಧಮ್ಮೇಹಿ ಸಮಸಮಾ। ಕೇನ ಕಾರಣೇನ ಗೋತಮೇನೇವ ಬೋಧಿಸತ್ತೇನ ದುಕ್ಕರಕಾರಿಕಾ ಕತಾತಿ॥ ಅಪರಿಪಕ್ಕೇ। ಮಹಾರಾಜ। ಞಾಣೇ ಅಪರಿಪಕ್ಕಾಯ ಬೋಧಿಯಾ ಗೋತಮೋ ಬೋಧಿಸತ್ತೋ ನೇಕ್ಖಮ್ಮಮಭಿನಿಕ್ಖನ್ತೋ ಅಪರಿಪಕ್ಕಂ ಞಾಣಂ ಪರಿಪಾಚಯಮಾನೇನ ದುಕ್ಕರಕಾರಿಕಾ ಕತಾತಿ।>
      text <ಭನ್ತೇ ನಾಗಸೇನ। ಕೇನ ಕಾರಣೇನ ಬೋಧಿಸತ್ತೋ ಅಪರಿಪಕ್ಕೇ ಞಾಣೇ ಅಪರಿಪಕ್ಕಾಯ ಬೋಧಿಯಾ ಮಹಾಭಿನಿಕ್ಖಮನಂ ನಿಕ್ಖನ್ತೋ। ನನು ನಾಮ ಞಾಣಂ ಪರಿಪಾಚೇತ್ವಾ ಪರಿಪಕ್ಕೇ ಞಾಣೇ ನಿಕ್ಖಮಿತಬ್ಬನ್ತಿ॥>
      text <ಬೋಧಿಸತ್ತೋ। ಮಹಾರಾಜ। ವಿಪರೀತಂ ಇತ್ಥಾಗಾರಂ ದಿಸ್ವಾ ವಿಪ್ಪಟಿಸಾರೀ ಅಹೋಸಿ। ತಸ್ಸ ವಿಪ್ಪಟಿಸಾರಿಸ್ಸ ಅರತಿ ಉಪ್ಪಜ್ಜಿ। ಅರತಿಚಿತ್ತಂ ಉಪ್ಪನ್ನಂ ದಿಸ್ವಾ ಅಞ್ಞತರೋ ಮಾರಕಾಯಿಕೋ ದೇವಪುತ್ತೋ ಅಯಂ ಖೋ ಕಾಲೋ ಅರತಿಚಿತ್ತಸ್ಸ ವಿನೋದನಾಯಾತಿ ವೇಹಾಸೇ ಠತ್ವಾ ಇದಂ ವಚನಮಬ್ರವಿ>
      text <ಮಾರಿಸ। ಮಾ ಖೋ ತ್ವಂ ಉಕ್ಕಣ್ಠಿತೋ ಅಹೋಸಿ। ಇತೋ ತೇ ಸತ್ತಮೇ ದಿವಸೇ ದಿಬ್ಬಂ ಚಕ್ಕರತನಂ ಪಾತುಭವಿಸ್ಸತಿ ಸಹಸ್ಸಾರಂ ಸನೇಮಿಕಂ ಸನಾಭಿಕಂ ಸಬ್ಬಾಕಾರಪರಿಪೂರಂ। ಪಥವಿಗತಾನಿ ಚ ತೇ ರತನಾನಿ ಆಕಾಸಟ್ಠಾನಿ ಚ ಸಯಮೇವ ಉಪಗಚ್ಛಿಸ್ಸನ್ತಿ। ದ್ವಿಸಹಸ್ಸಪರಿತ್ತದೀಪಪರಿವಾರೇಸು ಚತೂಸು ಮಹಾದೀಪೇಸು ಏಕಮುಖೇನ ಆಣಾ ಪವತ್ತಿಸ್ಸತಿ। ಪರೋಸಹಸ್ಸಞ್ಚ ತೇ ಪುತ್ತಾ ಭವಿಸ್ಸನ್ತಿ ಸೂರಾ ವೀರಙ್ಗರೂಪಾ ಪರಸೇನಪ್ಪಮದ್ದನಾ। ತೇಹಿ ಪುತ್ತೇಹಿ ಪರಿಕಿಣ್ಣೋ ಸತ್ತರತನಸಮನ್ನಾಗತೋ ಚತುದ್ದೀಪಮನುಸಾಸಿಸ್ಸಸೀತಿ।>
      text <ಯಥಾ ನಾಮ ದಿವಸಸನ್ತತ್ತಂ ಅಯೋಸೂಲಂ ಸಬ್ಬತ್ಥ ಉಪಡಹನ್ತಂ ಕಣ್ಣಸೋತಂ ಪವಿಸೇಯ್ಯ। ಏವಮೇವ ಖೋ। ಮಹಾರಾಜ। ಬೋಧಿಸತ್ತಸ್ಸ ತಂ ವಚನಂ ಕಣ್ಣಸೋತಂ ಪವಿಸಿತ್ಥ। ಇತಿ ಸೋ ಪಕತಿಯಾವ ಉಕ್ಕಣ್ಠಿತೋ ತಸ್ಸಾ ದೇವತಾಯ ವಚನೇನ ಭಿಯ್ಯೋಸೋಮತ್ತಾಯ ಉಬ್ಬಿಜ್ಜಿ ಸಂವಿಜ್ಜಿ ಸಂವೇಗಮಾಪಜ್ಜಿ।>
      text <ಯಥಾ ಪನ। ಮಹಾರಾಜ। ಮಹತಿಮಹಾಅಗ್ಗಿಕ್ಖನ್ಧೋ ಜಲಮಾನೋ ಅಞ್ಞೇನ ಕಟ್ಠೇನ ಉಪಡಹಿತೋ ಭಿಯ್ಯೋಸೋಮತ್ತಾಯ ಜಲೇಯ್ಯ। ಏವಮೇವ ಖೋ। ಮಹಾರಾಜ। ಬೋಧಿಸತ್ತೋ ಪಕತಿಯಾವ ಉಕ್ಕಣ್ಠಿತೋ ತಸ್ಸಾ ದೇವತಾಯ ವಚನೇನ ಭಿಯ್ಯೋಸೋಮತ್ತಾಯ ಉಬ್ಬಿಜ್ಜಿ ಸಂವಿಜ್ಜಿ ಸಂವೇಗಮಾಪಜ್ಜಿ।>
      text <ಯಥಾ ವಾ ಪನ। ಮಹಾರಾಜ। ಮಹಾಪಥವೀ ಪಕತಿತಿನ್ತಾ ನಿಬ್ಬತ್ತಹರಿತಸದ್ದಲಾ ಆಸಿತ್ತೋದಕಾ ಚಿಕ್ಖಲ್ಲಜಾತಾ ಪುನದೇವ ಮಹಾಮೇಘೇ ಅಭಿವುಟ್ಠೇ ಭಿಯ್ಯೋಸೋಮತ್ತಾಯ ಚಿಕ್ಖಲ್ಲತರಾ ಅಸ್ಸ। ಏವಮೇವ ಖೋ। ಮಹಾರಾಜ। ಬೋಧಿಸತ್ತೋ ಪಕತಿಯಾವ ಉಕ್ಕಣ್ಠಿತೋ ತಸ್ಸಾ ದೇವತಾಯ ವಚನೇನ ಭಿಯ್ಯೋಸೋಮತ್ತಾಯ ಉಬ್ಬಿಜ್ಜಿ ಸಂವಿಜ್ಜಿ ಸಂವೇಗಮಾಪಜ್ಜೀತಿ।>
      text <ಅಪಿ ನು ಖೋ। ಭನ್ತೇ ನಾಗಸೇನ। ಬೋಧಿಸತ್ತಸ್ಸ ಯದಿ ಸತ್ತಮೇ ದಿವಸೇ ದಿಬ್ಬಂ ಚಕ್ಕರತನಂ ನಿಬ್ಬತ್ತೇಯ್ಯ। ಪಟಿನಿವತ್ತೇಯ್ಯ ಬೋಧಿಸತ್ತೋ ದಿಬ್ಬೇ ಚಕ್ಕರತನೇ ನಿಬ್ಬತ್ತೇತಿ॥ ನ ಹಿ। ಮಹಾರಾಜ। ಸತ್ತಮೇ ದಿವಸೇ ಬೋಧಿಸತ್ತಸ್ಸ ದಿಬ್ಬಂ ಚಕ್ಕರತನಂ ನಿಬ್ಬತ್ತೇಯ್ಯ। ಅಪಿ ಚ ಪಲೋಭನತ್ಥಾಯ ತಾಯ ದೇವತಾಯ ಮುಸಾ ಭಣಿತಂ। ಯದಿಪಿ। ಮಹಾರಾಜ। ಸತ್ತಮೇ ದಿವಸೇ ದಿಬ್ಬಂ ಚಕ್ಕರತನಂ ನಿಬ್ಬತ್ತೇಯ್ಯ। ಬೋಧಿಸತ್ತೋ ನ ನಿವತ್ತೇಯ್ಯ। ಕಿಂ ಕಾರಣಂ॥ ಅನಿಚ್ಚನ್ತಿ। ಮಹಾರಾಜ। ಬೋಧಿಸತ್ತೋ ದಳ್ಹಂ ಅಗ್ಗಹೇಸಿ। ದುಕ್ಖಂ ಅನತ್ತಾತಿ ದಳ್ಹಂ ಅಗ್ಗಹೇಸಿ। ಉಪಾದಾನಕ್ಖಯಂ ಪತ್ತೋ।>
      text <ಯಥಾ। ಮಹಾರಾಜ। ಅನೋತತ್ತದಹತೋ ಉದಕಂ ಗಙ್ಗಂ ನದಿಂ ಪವಿಸತಿ। ಗಙ್ಗಾಯ ನದಿಯಾ ಮಹಾಸಮುದ್ದಂ ಪವಿಸತಿ। ಮಹಾಸಮುದ್ದತೋ ಪಾತಾಲಮುಖಂ ಪವಿಸತಿ। ಅಪಿ ನು। ಮಹಾರಾಜ। ತಂ ಉದಕಂ ಪಾತಾಲಮುಖಗತಂ ಪಟಿನಿವತ್ತಿತ್ವಾ ಮಹಾಸಮುದ್ದಂ ಪವಿಸೇಯ್ಯ। ಮಹಾಸಮುದ್ದತೋ ಗಙ್ಗಂ ನದಿಂ ಪವಿಸೇಯ್ಯ। ಗಙ್ಗಾಯ ನದಿಯಾ ಪುನ ಅನೋತತ್ತಂ ಪವಿಸೇಯ್ಯಾತಿ॥ ನ ಹಿ। ಭನ್ತೇತಿ। ಏವಮೇವ ಖೋ। ಮಹಾರಾಜ। ಬೋಧಿಸತ್ತೇನ ಕಪ್ಪಾನಂ ಸತಸಹಸ್ಸಂ ಚತುರೋ ಚ ಅಸಙ್ಖ್ಯೇಯ್ಯೇ ಕುಸಲಂ ಪರಿಪಾಚಿತಂ ಇಮಸ್ಸ ಭವಸ್ಸ ಕಾರಣಾ। ಸೋಯಂ ಅನ್ತಿಮಭವೋ ಅನುಪ್ಪತ್ತೋ ಪರಿಪಕ್ಕಂ ಬೋಧಿಞಾಣಂ ಛಹಿ ವಸ್ಸೇಹಿ ಬುದ್ಧೋ ಭವಿಸ್ಸತಿ ಸಬ್ಬಞ್ಞೂ ಲೋಕೇ ಅಗ್ಗಪುಗ್ಗಲೋ। ಅಪಿ ನು ಖೋ। ಮಹಾರಾಜ। ಬೋಧಿಸತ್ತೋ ಚಕ್ಕರತನಕಾರಣಾ ಪಟಿನಿವತ್ತೇಯ್ಯಾತಿ॥ ನ ಹಿ। ಭನ್ತೇತಿ।>
      text <ಅಪಿ ಚ। ಮಹಾರಾಜ। ಮಹಾಪಥವೀ ಪರಿವತ್ತೇಯ್ಯ ಸಕಾನನಾ ಸಪಬ್ಬತಾ। ನತ್ವೇವ ಬೋಧಿಸತ್ತೋ ಪಟಿನಿವತ್ತೇಯ್ಯ ಅಪತ್ವಾ ಸಮ್ಮಾಸಮ್ಬೋಧಿಂ। ಆರೋಹೇಯ್ಯಪಿ ಚೇ। ಮಹಾರಾಜ। ಗಙ್ಗಾಯ ಉದಕಂ ಪಟಿಸೋತಂ। ನತ್ವೇವ ಬೋಧಿಸತ್ತೋ ಪಟಿನಿವತ್ತೇಯ್ಯ ಅಪತ್ವಾ ಸಮ್ಮಾಸಮ್ಬೋಧಿಂ। ವಿಸುಸ್ಸೇಯ್ಯಪಿ ಚೇ। ಮಹಾರಾಜ। ಮಹಾಸಮುದ್ದೋ ಅಪರಿಮಿತಜಲಧರೋ ಗೋಪದೇ ಉದಕಂ ವಿಯ। ನತ್ವೇವ ಬೋಧಿಸತ್ತೋ ಪಟಿನಿವತ್ತೇಯ್ಯ ಅಪತ್ವಾ ಸಮ್ಮಾಸಮ್ಬೋಧಿಂ। ಫಲೇಯ್ಯಪಿ ಚೇ। ಮಹಾರಾಜ। ಸಿನೇರುಪಬ್ಬತರಾಜಾ ಸತಧಾ ವಾ ಸಹಸ್ಸಧಾ ವಾ। ನತ್ವೇವ ಬೋಧಿಸತ್ತೋ ಪಟಿನಿವತ್ತೇಯ್ಯ ಅಪತ್ವಾ ಸಮ್ಮಾಸಮ್ಬೋಧಿಂ। ಪತೇಯ್ಯುಮ್ಪಿ ಚೇ। ಮಹಾರಾಜ। ಚನ್ದಿಮಸೂರಿಯಾ ಸತಾರಕಾ ಲೇಡ್ಡು ವಿಯ ಛಮಾಯಂ। ನತ್ವೇವ ಬೋಧಿಸತ್ತೋ ಪಟಿನಿವತ್ತೇಯ್ಯ ಅಪತ್ವಾ ಸಮ್ಮಾಸಮ್ಬೋಧಿಂ। ಸಂವತ್ತೇಯ್ಯಪಿ ಚೇ। ಮಹಾರಾಜ। ಆಕಾಸೋ ಕಿಲಞ್ಜಮಿವ। ನತ್ವೇವ ಬೋಧಿಸತ್ತೋ ಪಟಿನಿವತ್ತೇಯ್ಯ ಅಪತ್ವಾ ಸಮ್ಮಾಸಮ್ಬೋಧಿಂ। ಕಿಂ ಕಾರಣಾ॥ ಪದಾಲಿತತ್ತಾ ಸಬ್ಬಬನ್ಧನಾನನ್ತಿ।>
      text <ಭನ್ತೇ ನಾಗಸೇನ। ಕತಿ ಲೋಕೇ ಬನ್ಧನಾನೀತಿ॥ ದಸ ಖೋ ಪನಿಮಾನಿ। ಮಹಾರಾಜ। ಲೋಕೇ ಬನ್ಧನಾನಿ। ಯೇಹಿ ಬನ್ಧನೇಹಿ ಬದ್ಧಾ ಸತ್ತಾ ನ ನಿಕ್ಖಮನ್ತಿ। ನಿಕ್ಖಮಿತ್ವಾಪಿ ಪಟಿನಿವತ್ತನ್ತಿ। ಕತಮಾನಿ ದಸ॥ ಮಾತಾ। ಮಹಾರಾಜ। ಲೋಕೇ ಬನ್ಧನಂ। ಪಿತಾ। ಮಹಾರಾಜ। ಲೋಕೇ ಬನ್ಧನಂ। ಭರಿಯಾ। ಮಹಾರಾಜ। ಲೋಕೇ ಬನ್ಧನಂ। ಪುತ್ತಾ। ಮಹಾರಾಜ। ಲೋಕೇ ಬನ್ಧನಂ। ಞಾತೀ। ಮಹಾರಾಜ। ಲೋಕೇ ಬನ್ಧನಂ। ಮಿತ್ತಂ। ಮಹಾರಾಜ। ಲೋಕೇ ಬನ್ಧನಂ। ಧನಂ। ಮಹಾರಾಜ। ಲೋಕೇ ಬನ್ಧನಂ। ಲಾಭಸಕ್ಕಾರೋ। ಮಹಾರಾಜ। ಲೋಕೇ ಬನ್ಧನಂ। ಇಸ್ಸರಿಯಂ। ಮಹಾರಾಜ। ಲೋಕೇ ಬನ್ಧನಂ। ಪಞ್ಚ ಕಾಮಗುಣಾ। ಮಹಾರಾಜ। ಲೋಕೇ ಬನ್ಧನಂ। ಇಮಾನಿ ಖೋ ಮಹಾರಾಜ ದಸ ಲೋಕೇ ಬನ್ಧನಾನಿ। ಯೇಹಿ ಬನ್ಧನೇಹಿ ಬದ್ಧಾ ಸತ್ತಾ ನ ನಿಕ್ಖಮನ್ತಿ। ನಿಕ್ಖಮಿತ್ವಾಪಿ ಪಟಿನಿವತ್ತನ್ತಿ। ತಾನಿ ದಸ ಬನ್ಧನಾನಿ ಬೋಧಿಸತ್ತಸ್ಸ ಛಿನ್ನಾನಿ ಪದಾಲಿತಾನಿ। ತಸ್ಮಾ। ಮಹಾರಾಜ। ಬೋಧಿಸತ್ತೋ ನ ಪಟಿನಿವತ್ತತೀತಿ।>
      text <ಭನ್ತೇ ನಾಗಸೇನ। ಯದಿ ಬೋಧಿಸತ್ತೋ ಉಪ್ಪನ್ನೇ ಅರತಿಚಿತ್ತೇ ದೇವತಾಯ ವಚನೇನ ಅಪರಿಪಕ್ಕೇ ಞಾಣೇ ಅಪರಿಪಕ್ಕಾಯ ಬೋಧಿಯಾ ನೇಕ್ಖಮ್ಮಮಭಿನಿಕ್ಖನ್ತೋ। ಕಿಂ ತಸ್ಸ ದುಕ್ಕರಕಾರಿಕಾಯ ಕತಾಯ। ನನು ನಾಮ ಸಬ್ಬಭಕ್ಖೇನ ಭವಿತಬ್ಬಂ ಞಾಣಪರಿಪಾಕಂ ಆಗಮಯಮಾನೇನಾತಿ॥>
      text <ದಸ ಖೋ ಪನಿಮೇ। ಮಹಾರಾಜ। ಪುಗ್ಗಲಾ ಲೋಕಸ್ಮಿಂ ಓಞ್ಞಾತಾ ಅವಞ್ಞಾತಾ ಹೀಳಿತಾ ಖೀಳಿತಾ ಗರಹಿತಾ ಪರಿಭೂತಾ ಅಚಿತ್ತೀಕತಾ। ಕತಮೇ ದಸ॥ ಇತ್ಥೀ। ಮಹಾರಾಜ। ವಿಧವಾ ಲೋಕಸ್ಮಿಂ ಓಞ್ಞಾತಾ ಅವಞ್ಞಾತಾ ಹೀಳಿತಾ ಖೀಳಿತಾ ಗರಹಿತಾ ಪರಿಭೂತಾ ಅಚಿತ್ತೀಕತಾ। ದುಬ್ಬಲೋ। ಮಹಾರಾಜ। ಪುಗ್ಗಲೋ…ಪೇ॰… ಅಮಿತ್ತಞಾತಿ। ಮಹಾರಾಜ। ಪುಗ್ಗಲೋ…ಪೇ॰… ಮಹಗ್ಘಸೋ। ಮಹಾರಾಜ। ಪುಗ್ಗಲೋ…ಪೇ॰… ಅಗರುಕುಲವಾಸಿಕೋ। ಮಹಾರಾಜ। ಪುಗ್ಗಲೋ…ಪೇ॰… ಪಾಪಮಿತ್ತೋ। ಮಹಾರಾಜ। ಪುಗ್ಗಲೋ…ಪೇ॰… ಧನಹೀನೋ। ಮಹಾರಾಜ। ಪುಗ್ಗಲೋ…ಪೇ॰… ಆಚಾರಹೀನೋ। ಮಹಾರಾಜ। ಪುಗ್ಗಲೋ…ಪೇ॰… ಕಮ್ಮಹೀನೋ। ಮಹಾರಾಜ। ಪುಗ್ಗಲೋ…ಪೇ॰… ಪಯೋಗಹೀನೋ। ಮಹಾರಾಜ। ಪುಗ್ಗಲೋ ಲೋಕಸ್ಮಿಂ ಓಞ್ಞಾತೋ ಅವಞ್ಞಾತೋ ಹೀಳಿತೋ ಖೀಳಿತೋ ಗರಹಿತೋ ಪರಿಭೂತೋ ಅಚಿತ್ತೀಕತೋ। ಇಮೇ ಖೋ। ಮಹಾರಾಜ। ದಸ ಪುಗ್ಗಲಾ ಲೋಕಸ್ಮಿಂ ಓಞ್ಞಾತಾ ಅವಞ್ಞಾತಾ ಹೀಳಿತಾ ಖೀಳಿತಾ ಗರಹಿತಾ ಪರಿಭೂತಾ ಅಚಿತ್ತೀಕತಾ। ಇಮಾನಿ ಖೋ। ಮಹಾರಾಜ। ದಸ ಠಾನಾನಿ ಅನುಸ್ಸರಮಾನಸ್ಸ ಬೋಧಿಸತ್ತಸ್ಸ ಏವಂ ಸಞ್ಞಾ ಉಪ್ಪಜ್ಜಿ ಮಾಹಂ ಕಮ್ಮಹೀನೋ ಅಸ್ಸಂ ಪಯೋಗಹೀನೋ ಗರಹಿತೋ ದೇವಮನುಸ್ಸಾನಂ। ಯಂನೂನಾಹಂ ಕಮ್ಮಸ್ಸಾಮೀ ಅಸ್ಸಂ ಕಮ್ಮಗರು ಕಮ್ಮಾಧಿಪತೇಯ್ಯೋ ಕಮ್ಮಸೀಲೋ ಕಮ್ಮಧೋರಯ್ಹೋ ಕಮ್ಮನಿಕೇತವಾ ಅಪ್ಪಮತ್ತೋ ವಿಹರೇಯ್ಯನ್ತಿ। ಏವಂ ಖೋ। ಮಹಾರಾಜ। ಬೋಧಿಸತ್ತೋ ಞಾಣಂ ಪರಿಪಾಚೇನ್ತೋ ದುಕ್ಕರಕಾರಿಕಂ ಅಕಾಸೀತಿ।>
      text <ಭನ್ತೇ ನಾಗಸೇನ। ಬೋಧಿಸತ್ತೋ ದುಕ್ಕರಕಾರಿಕಂ ಕರೋನ್ತೋ ಏವಮಾಹ ನ ಖೋ ಪನಾಹಂ ಇಮಾಯ ಕಟುಕಾಯ ದುಕ್ಕರಕಾರಿಕಾಯ ಅಧಿಗಚ್ಛಾಮಿ ಉತ್ತರಿಮನುಸ್ಸಧಮ್ಮಂ ಅಲಮರಿಯಞಾಣದಸ್ಸನವಿಸೇಸಂ। ಸಿಯಾ ನು ಖೋ ಅಞ್ಞೋ ಮಗ್ಗೋ ಬೋಧಾಯಾತಿ। ಅಪಿ ನು ತಸ್ಮಿಂ ಸಮಯೇ ಬೋಧಿಸತ್ತಸ್ಸ ಮಗ್ಗಂ ಆರಬ್ಭ ಸತಿಸಮ್ಮೋಸೋ ಅಹೋಸೀತಿ॥>
      text <ಪಞ್ಚವೀಸತಿ ಖೋ ಪನಿಮೇ। ಮಹಾರಾಜ। ಚಿತ್ತದುಬ್ಬಲೀಕರಣಾ ಧಮ್ಮಾ। ಯೇಹಿ ದುಬ್ಬಲೀಕತಂ ಚಿತ್ತಂ ನ ಸಮ್ಮಾ ಸಮಾಧಿಯತಿ ಆಸವಾನಂ ಖಯಾಯ। ಕತಮೇ ಪಞ್ಚವೀಸತಿ॥ ಕೋಧೋ। ಮಹಾರಾಜ। ಚಿತ್ತದುಬ್ಬಲೀಕರಣೋ ಧಮ್ಮೋ। ಯೇನ ದುಬ್ಬಲೀಕತಂ ಚಿತ್ತಂ ನ ಸಮ್ಮಾ ಸಮಾಧಿಯತಿ ಆಸವಾನಂ ಖಯಾಯ। ಉಪನಾಹೋ…ಪೇ॰… ಮಕ್ಖೋ…ಪೇ॰… ಪಳಾಸೋ…ಪೇ॰… ಇಸ್ಸಾ…ಪೇ॰… ಮಚ್ಛರಿಯಂ…ಪೇ॰… ಮಾಯಾ…ಪೇ॰… ಸಾಠೇಯ್ಯಂ…ಪೇ॰… ಥಮ್ಭೋ…ಪೇ॰… ಸಾರಮ್ಭೋ…ಪೇ॰… ಮಾನೋ…ಪೇ॰… ಅತಿಮಾನೋ …ಪೇ॰… ಮದೋ…ಪೇ॰… ಪಮಾದೋ…ಪೇ॰… ಥಿನಮಿದ್ಧಂ…ಪೇ॰… ತನ್ದಿ …ಪೇ॰… ಆಲಸ್ಯಂ…ಪೇ॰… ಪಾಪಮಿತ್ತತಾ…ಪೇ॰… ರೂಪಾ…ಪೇ॰… ಸದ್ದಾ…ಪೇ॰… ಗನ್ಧಾ…ಪೇ॰… ರಸಾ…ಪೇ॰… ಫೋಟ್ಠಬ್ಬಾ…ಪೇ॰… ಖುದಾಪಿಪಾಸಾ…ಪೇ॰… ಅರತಿ। ಮಹಾರಾಜ। ಚಿತ್ತದುಬ್ಬಲೀಕರಣೋ ಧಮ್ಮೋ। ಯೇನ ದುಬ್ಬಲೀಕತಂ ಚಿತ್ತಂ ನ ಸಮ್ಮಾ ಸಮಾಧಿಯತಿ ಆಸವಾನಂ ಖಯಾಯ। ಇಮೇ ಖೋ। ಮಹಾರಾಜ। ಪಞ್ಚವೀಸತಿ ಚಿತ್ತದುಬ್ಬಲೀಕರಣಾ ಧಮ್ಮಾ। ಯೇಹಿ ದುಬ್ಬಲೀಕತಂ ಚಿತ್ತಂ ನ ಸಮ್ಮಾ ಸಮಾಧಿಯತಿ ಆಸವಾನಂ ಖಯಾಯ।>
      text <ಬೋಧಿಸತ್ತಸ್ಸ ಖೋ। ಮಹಾರಾಜ। ಖುದಾಪಿಪಾಸಾ ಕಾಯಂ ಪರಿಯಾದಿಯಿಂಸು। ಕಾಯೇ ಪರಿಯಾದಿನ್ನೇ ಚಿತ್ತಂ ನ ಸಮ್ಮಾ ಸಮಾಧಿಯತಿ ಆಸವಾನಂ ಖಯಾಯ। ಸತಸಹಸ್ಸಂ। ಮಹಾರಾಜ। ಕಪ್ಪಾನಂ ಚತುರೋ ಚ ಅಸಙ್ಖ್ಯೇಯ್ಯೇ ಕಪ್ಪೇ ಬೋಧಿಸತ್ತೋ ಚತುನ್ನಂ ಯೇವ ಅರಿಯಸಚ್ಚಾನಂ ಅಭಿಸಮಯಂ ಅನ್ವೇಸಿ ತಾಸು ತಾಸು ಜಾತೀಸು। ಕಿಂ ಪನಸ್ಸ ಪಚ್ಛಿಮೇ ಭವೇ ಅಭಿಸಮಯಜಾತಿಯಂ ಮಗ್ಗಂ ಆರಬ್ಭ ಸತಿಸಮ್ಮೋಸೋ ಹೇಸ್ಸತಿ॥ ಅಪಿ ಚ। ಮಹಾರಾಜ। ಬೋಧಿಸತ್ತಸ್ಸ ಸಞ್ಞಾಮತ್ತಂ ಉಪ್ಪಜ್ಜಿ ಸಿಯಾ ನು ಖೋ ಅಞ್ಞೋ ಮಗ್ಗೋ ಬೋಧಾಯಾತಿ। ಪುಬ್ಬೇ ಖೋ। ಮಹಾರಾಜ। ಬೋಧಿಸತ್ತೋ ಏಕಮಾಸಿಕೋ ಸಮಾನೋ ಪಿತು ಸಕ್ಕಸ್ಸ ಕಮ್ಮನ್ತೇ ಸೀತಾಯ ಜಮ್ಬುಚ್ಛಾಯಾಯ ಸಿರಿಸಯನೇ ಪಲ್ಲಙ್ಕಂ ಆಭುಜಿತ್ವಾ ನಿಸಿನ್ನೋ ವಿವಿಚ್ಚೇವ ಕಾಮೇಹಿ ವಿಚಿಚ್ಚ ಅಕುಸಲೇಹಿ ಧಮ್ಮೇಹಿ ಸವಿತಕ್ಕಂ ಸವಿಚಾರಂ ವಿವೇಕಜಂ ಪೀತಿಸುಖಂ ಪಠಮಂ ಝಾನಂ ಉಪಸಮ್ಪಜ್ಜ ವಿಹಾಸಿ…ಪೇ॰… ಚತುತ್ಥಂ ಝಾನಂ ಉಪಸಮ್ಪಜ್ಜ ವಿಹಾಸೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮಿ। ಞಾಣಂ ಪರಿಪಾಚೇನ್ತೋ ಬೋಧಿಸತ್ತೋ ದುಕ್ಕರಕಾರಿಕಂ ಅಕಾಸೀತಿ।>
      stand <ದುಕ್ಕರಕಾರಿಕಪಞ್ಹೋ ದುತಿಯೋ।>
    text <೩॥ ಕುಸಲಾಕುಸಲಬಲವತರಪಞ್ಹೋ>
      text <೩>, <ಭನ್ತೇ ನಾಗಸೇನ। ಕತಮಂ ಅಧಿಮತ್ತಂ ಬಲವತರಂ ಕುಸಲಂ ವಾ ಅಕುಸಲಂ ವಾತಿ॥ ಕುಸಲಂ। ಮಹಾರಾಜ। ಅಧಿಮತ್ತಂ ಬಲವತರಂ। ನೋ ತಥಾ ಅಕುಸಲನ್ತಿ। ನಾಹಂ। ಭನ್ತೇ ನಾಗಸೇನ। ತಂ ವಚನಂ ಸಮ್ಪಟಿಚ್ಛಾಮಿ ಕುಸಲಂ ಅಧಿಮತ್ತಂ ಬಲವತರಂ। ನೋ ತಥಾ ಅಕುಸಲನ್ತಿ। ದಿಸ್ಸನ್ತಿ। ಭನ್ತೇ ನಾಗಸೇನ। ಇಧ ಪಾಣಾತಿಪಾತಿನೋ ಅದಿನ್ನಾದಾಯಿನೋ ಕಾಮೇಸುಮಿಚ್ಛಾಚಾರಿನೋ ಮುಸಾವಾದಿನೋ ಗಾಮಘಾತಿಕಾ ಪನ್ಥದೂಸಕಾ ನೇಕತಿಕಾ ವಞ್ಚನಿಕಾ। ಸಬ್ಬೇ ತೇ ತಾವತಕೇನ ಪಾಪೇನ ಲಭನ್ತಿ ಹತ್ಥಚ್ಛೇದಂ ಪಾದಚ್ಛೇದಂ ಹತ್ಥಪಾದಚ್ಛೇದಂ ಕಣ್ಣಚ್ಛೇದಂ ನಾಸಚ್ಛೇದಂ ಕಣ್ಣನಾಸಚ್ಛೇದಂ ಬಿಲಙ್ಗಥಾಲಿಕಂ ಸಙ್ಖಮುಣ್ಡಿಕಂ ರಾಹುಮುಖಂ ಜೋತಿಮಾಲಿಕಂ ಹತ್ಥಪಜ್ಜೋತಿಕಂ ಏರಕವತ್ತಿಕಂ ಚೀರಕವಾಸಿಕಂ ಏಣೇಯ್ಯಕಂ ಬಳಿಸಮಂಸಿಕಂ ಕಹಾಪಣಿಕಂ ಖಾರಾಪತಚ್ಛಿಕಂ ಪಲಿಘಪರಿವತ್ತಿಕಂ ಪಲಾಲಪೀಠಕಂ ತತ್ತೇನಪಿ ತೇಲೇನ ಓಸಿಞ್ಚನಂ ಸುನಖೇಹಿಪಿ ಖಾದಾಪನಂ ಜೀವಸೂಲಾರೋಪನಂ ಅಸಿನಾಪಿ ಸೀಸಚ್ಛೇದಂ। ಕೇಚಿ ರತ್ತಿಂ ಪಾಪಂ ಕತ್ವಾ ರತ್ತಿಂ ಯೇವ ವಿಪಾಕಂ ಅನುಭವನ್ತಿ। ಕೇಚಿ ರತ್ತಿಂ ಕತ್ವಾ ದಿವಾ ಯೇವ ಅನುಭವನ್ತಿ। ಕೇಚಿ ದಿವಾ ಕತ್ವಾ ದಿವಾ ಯೇವ ಅನುಭವನ್ತಿ। ಕೇಚಿ ದಿವಾ ಕತ್ವಾ ರತ್ತಿಂ ಯೇವ ಅನುಭವನ್ತಿ। ಕೇಚಿ ದ್ವೇ ತಯೋ ದಿವಸೇ ವೀತಿವತ್ತೇ ಅನುಭವನ್ತಿ। ಸಬ್ಬೇಪಿ ತೇ ದಿಟ್ಠೇವ ಧಮ್ಮೇ ವಿಪಾಕಂ ಅನುಭವನ್ತಿ। ಅತ್ಥಿ ಪನ। ಭನ್ತೇ ನಾಗಸೇನ। ಕೋಚಿ ಏಕಸ್ಸ ವಾ ದ್ವಿನ್ನಂ ವಾ ತಿಣ್ಣಂ ವಾ ಚತುನ್ನಂ ವಾ ಪಞ್ಚನ್ನಂ ವಾ ದಸನ್ನಂ ವಾ ಸತಸ್ಸ ವಾ ಸಹಸ್ಸಸ್ಸ ವಾ ಸತಸಹಸ್ಸಸ್ಸ ವಾ ಸಪರಿವಾರಂ ದಾನಂ ದತ್ವಾ ದಿಟ್ಠಧಮ್ಮಿಕಂ ಭೋಗಂ ವಾ ಯಸಂ ವಾ ಸುಖಂ ವಾ ಅನುಭವಿತಾ ಸೀಲೇನ ವಾ ಉಪೋಸಥಕಮ್ಮೇನ ವಾತಿ॥>
      text <ಅತ್ಥಿ। ಮಹಾರಾಜ। ಚತ್ತಾರೋ ಪುರಿಸಾ ದಾನಂ ದತ್ವಾ ಸೀಲಂ ಸಮಾದಿಯಿತ್ವಾ ಉಪೋಸಥಕಮ್ಮಂ ಕತ್ವಾ ದಿಟ್ಠೇವ ಧಮ್ಮೇ ತೇನೇವ ಸರೀರದೇಹೇನ ತಿದಸಪುರೇ ಸಮನುಪ್ಪತ್ತಾತಿ। ಕೋ ಚ ಕೋ ಚ ಭನ್ತೇತಿ॥ ಮನ್ಧಾತಾ। ಮಹಾರಾಜ। ರಾಜಾ। ನಿಮಿ ರಾಜಾ। ಸಾಧೀನೋ ರಾಜಾ। ಗುತ್ತಿಲೋ ಚ ಗನ್ಧಬ್ಬೋತಿ।>
      text <ಭನ್ತೇ ನಾಗಸೇನ। ಅನೇಕೇಹಿ ತಂ ಭವಸಹಸ್ಸೇಹಿ ಅನ್ತರಿತಂ। ದ್ವಿನ್ನಮ್ಪೇತಂ ಅಮ್ಹಾಕಂ ಪರೋಕ್ಖಂ। ಯದಿ ಸಮತ್ಥೋಸಿ ವತ್ತಮಾನಕೇ ಭವೇ ಭಗವತೋ ಧರಮಾನಕಾಲೇ ಕಥೇಹೀತಿ॥ ವತ್ತಮಾನಕೇಪಿ। ಮಹಾರಾಜ। ಭವೇ ಪುಣ್ಣಕೋ ದಾಸೋ ಥೇರಸ್ಸ ಸಾರಿಪುತ್ತಸ್ಸ ಭೋಜನಂ ದತ್ವಾ ತದಹೇವ ಸೇಟ್ಠಿಟ್ಠಾನಂ ಅಜ್ಝುಪಗತೋ। ಸೋ ಏತರಹಿ ಪುಣ್ಣಕೋ ಸೇಟ್ಠೀತಿ ಪಞ್ಞಾಯಿ। ಗೋಪಾಲಮಾತಾ ದೇವೀ ಅತ್ತನೋ ಕೇಸೇ ವಿಕ್ಕಿಣಿತ್ವಾ ಲದ್ಧೇಹಿ ಅಟ್ಠಹಿ ಕಹಾಪಣೇಹಿ ಥೇರಸ್ಸ ಮಹಾಕಚ್ಚಾಯನಸ್ಸ ಅತ್ತಟ್ಠಮಕಸ್ಸ ಪಿಣ್ಡಪಾತಂ ದತ್ವಾ ತದಹೇವ ರಞ್ಞೋ ಚನ್ದಪಜ್ಜೋತಸ್ಸ ಅಗ್ಗಮಹೇಸಿಟ್ಠಾನಂ ಪತ್ತಾ। ಸುಪ್ಪಿಯಾ ಉಪಾಸಿಕಾ ಅಞ್ಞತರಸ್ಸ ಗಿಲಾನಭಿಕ್ಖುನೋ ಅತ್ತನೋ ಊರುಮಂಸೇನ ಪಟಿಚ್ಛಾದನೀಯಂ ದತ್ವಾ ದುತಿಯದಿವಸೇ ಯೇವ ರೂಳ್ಹವಣಾ ಸಞ್ಛವೀ ಅರೋಗಾ ಜಾತಾ। ಮಲ್ಲಿಕಾ ದೇವೀ ಭಗವತೋ ಆಭಿದೋಸಿಕಂ ಕುಮ್ಮಾಸಪಿಣ್ಡಂ ದತ್ವಾ ತದಹೇವ ರಞ್ಞೋ ಕೋಸಲಸ್ಸ ಅಗ್ಗಮಹೇಸೀ ಜಾತಾ। ಸುಮನೋ ಮಾಲಾಕಾರೋ ಅಟ್ಠಹಿ ಸುಮನಪುಪ್ಫಮುಟ್ಠೀಹಿ ಭಗವನ್ತಂ ಪೂಜೇತ್ವಾ ತಂ ದಿವಸಂ ಯೇವ ಮಹಾಸಮ್ಪತ್ತಿಂ ಪತ್ತೋ। ಏಕಸಾಟಕೋ ಬ್ರಾಹ್ಮಣೋ ಉತ್ತರಸಾಟಕೇನ ಭಗವನ್ತಂ ಪೂಜೇತ್ವಾ ತಂ ದಿವಸಂ ಯೇವ ಸಬ್ಬಟ್ಠಕಂ ಲಭಿ। ಸಬ್ಬೇಪೇತೇ। ಮಹಾರಾಜ। ದಿಟ್ಠಧಮ್ಮಿಕಂ ಭೋಗಞ್ಚ ಯಸಞ್ಚ ಅನುಭವಿಂಸೂತಿ।>
      text <ಭನ್ತೇ ನಾಗಸೇನ। ವಿಚಿನಿತ್ವಾ ಪರಿಯೇಸಿತ್ವಾ ಛ ಜನೇ ಯೇವ ಅದ್ದಸಾಸೀತಿ। ಆಮ। ಮಹಾರಾಜಾತಿ। ತೇನ ಹಿ। ಭನ್ತೇ ನಾಗಸೇನ। ಅಕುಸಲಂ ಯೇವ ಅಧಿಮತ್ತಂ ಬಲವತರಂ। ನೋ ತಥಾ ಕುಸಲಂ। ಅಹಞ್ಹಿ। ಭನ್ತೇ ನಾಗಸೇನ। ಏಕದಿವಸಂ ಯೇವ ದಸಪಿ ಪುರಿಸೇ ಪಸ್ಸಾಮಿ ಪಾಪಸ್ಸ ಕಮ್ಮಸ್ಸ ವಿಪಾಕೇನ ಸೂಲೇಸು ಆರೋಪೇನ್ತೇ। ವೀಸಮ್ಪಿ ತಿಂಸಮ್ಪಿ ಚತ್ತಾಲೀಸಮ್ಪಿ ಪಞ್ಞಾಸಮ್ಪಿ ಪುರಿಸಸತಮ್ಪಿ ಪುರಿಸಸಹಸ್ಸಮ್ಪಿ ಪಸ್ಸಾಮಿ ಪಾಪಸ್ಸ ಕಮ್ಮಸ್ಸ ವಿಪಾಕೇನ ಸೂಲೇಸು ಆರೋಪೇನ್ತೇ। ನನ್ದಕುಲಸ್ಸ। ಭನ್ತೇ ನಾಗಸೇನ। ಭದ್ದಸಾಲೋ ನಾಮ ಸೇನಾಪತಿಪುತ್ತೋ ಅಹೋಸಿ। ತೇನ ಚ ರಞ್ಞಾ ಚನ್ದಗುತ್ತೇನ ಸಙ್ಗಾಮೋ ಸಮುಪಬ್ಯೂಳ್ಹೋ ಅಹೋಸಿ। ತಸ್ಮಿಂ ಖೋ ಪನ। ಭನ್ತೇ ನಾಗಸೇನ। ಸಙ್ಗಾಮೇ ಉಭತೋ ಬಲಕಾಯೇ ಅಸೀತಿಕಬನ್ಧರೂಪಾನಿ ಅಹೇಸುಂ। ಏಕಸ್ಮಿಂ ಕಿರ ಸೀಸಕಬನ್ಧೇ ಪರಿಪಾತೇ ಏಕಂ ಕಬನ್ಧರೂಪಂ ಉಟ್ಠಹತಿ। ಸಬ್ಬೇಪೇತೇ ಪಾಪಸ್ಸೇವ ಕಮ್ಮಸ್ಸ ವಿಪಾಕೇನ ಅನಯಬ್ಯಸನಂ ಆಪನ್ನಾ। ಇಮಿನಾಪಿ। ಭನ್ತೇ ನಾಗಸೇನ। ಕಾರಣೇನ ಭಣಾಮಿ ಅಕುಸಲಂ ಯೇವ ಅಧಿಮತ್ತಂ ಬಲವತರಂ। ನೋ ತಥಾ ಕುಸಲನ್ತಿ।>
      text <ಸುಯ್ಯತಿ। ಭನ್ತೇ ನಾಗಸೇನ। ಇಮಸ್ಮಿಂ ಬುದ್ಧಸಾಸನೇ ಕೋಸಲೇನ ರಞ್ಞಾ ಅಸದಿಸದಾನಂ ದಿನ್ನನ್ತಿ॥ ಆಮ। ಮಹಾರಾಜ। ಸುಯ್ಯತೀತಿ। ಅಪಿ ನು ಖೋ। ಭನ್ತೇ ನಾಗಸೇನ। ಕೋಸಲರಾಜಾ ತಂ ಅಸದಿಸಂ ದಾನಂ ದತ್ವಾ ತತೋನಿದಾನಂ ಕಞ್ಚಿ ದಿಟ್ಠಧಮ್ಮಿಕಂ ಭೋಗಂ ವಾ ಯಸಂ ವಾ ಸುಖಂ ವಾ ಪಟಿಲಭೀತಿ॥ ನ ಹಿ। ಮಹಾರಾಜಾತಿ। ಯದಿ। ಭನ್ತೇ ನಾಗಸೇನ। ಕೋಸಲರಾಜಾ ಏವರೂಪಂ ಅನುತ್ತರಂ ದಾನಂ ದತ್ವಾಪಿ ನ ಲಭಿ ತತೋನಿದಾನಂ ಕಞ್ಚಿ ದಿಟ್ಠಧಮ್ಮಿಕಂ ಭೋಗಂ ವಾ ಯಸಂ ವಾ ಸುಖಂ ವಾ। ತೇನ ಹಿ। ಭನ್ತೇ ನಾಗಸೇನ। ಅಕುಸಲಂ ಯೇವ ಅಧಿಮತ್ತಂ ಬಲವತರಂ। ನೋ ತಥಾ ಕುಸಲನ್ತಿ।>
      text <ಪರಿತ್ತತ್ತಾ। ಮಹಾರಾಜ। ಅಕುಸಲಂ ಖಿಪ್ಪಂ ಪರಿಣಮತಿ। ವಿಪುಲತ್ತಾ ಕುಸಲಂ ದೀಘೇನ ಕಾಲೇನ ಪರಿಣಮತಿ। ಉಪಮಾಯಪಿ। ಮಹಾರಾಜ। ಏತಂ ಉಪಪರಿಕ್ಖಿತಬ್ಬಂ। ಯಥಾ। ಮಹಾರಾಜ। ಅಪರನ್ತೇ ಜನಪದೇ ಕುಮುದಭಣ್ಡಿಕಾ ನಾಮ ಧಞ್ಞಜಾತಿ ಮಾಸಲೂನಾ ಅನ್ತೋಗೇಹಗತಾ ಹೋತಿ। ಸಾಲಯೋ ಛಪ್ಪಞ್ಚಮಾಸೇಹಿ ಪರಿಣಮನ್ತಿ। ಕಿಂ ಪನೇತ್ಥ। ಮಹಾರಾಜ। ಅನ್ತರಂ ಕೋ ವಿಸೇಸೋ ಕುಮುದಭಣ್ಡಿಕಾಯ ಚ ಸಾಲೀನಞ್ಚಾತಿ॥ ಪರಿತ್ತತ್ತಾ। ಭನ್ತೇ। ಕುಮುದಭಣ್ಡಿಕಾಯ। ವಿಪುಲತ್ತಾ ಚ ಸಾಲೀನಂ। ಸಾಲಯೋ। ಭನ್ತೇ ನಾಗಸೇನ। ರಾಜಾರಹಾ ರಾಜಭೋಜನಂ। ಕುಮುದಭಣ್ಡಿಕಾ ದಾಸಕಮ್ಮಕರಾನಂ ಭೋಜನನ್ತಿ। ಏವಮೇವ ಖೋ। ಮಹಾರಾಜ। ಪರಿತ್ತತ್ತಾ ಅಕುಸಲಂ ಖಿಪ್ಪಂ ಪರಿಣಮತಿ। ವಿಪುಲತ್ತಾ ಕುಸಲಂ ದೀಘೇನ ಕಾಲೇನ ಪರಿಣಮತೀತಿ।>
      text <ಯಂ ತತ್ಥ। ಭನ್ತೇ ನಾಗಸೇನ। ಖಿಪ್ಪಂ ಪರಿಣಮತಿ। ತಂ ನಾಮ ಲೋಕೇ ಅಧಿಮತ್ತಂ ಬಲವತರಂ। ತಸ್ಮಾ ಅಕುಸಲಂ ಬಲವತರಂ। ನೋ ತಥಾ ಕುಸಲಂ। ಯಥಾ ನಾಮ। ಭನ್ತೇ ನಾಗಸೇನ। ಯೋ ಕೋಚಿ ಯೋಧೋ ಮಹತಿಮಹಾಯುದ್ಧಂ ಪವಿಸಿತ್ವಾ ಪಟಿಸತ್ತುಂ ಉಪಕಚ್ಛಕೇ ಗಹೇತ್ವಾ ಆಕಡ್ಢಿತ್ವಾ ಖಿಪ್ಪತರಂ ಸಾಮಿನೋ ಉಪನೇಯ್ಯ। ಸೋ ಯೋಧೋ ಲೋಕೇ ಸಮತ್ಥೋ ಸೂರೋ ನಾಮ। ಯೋ ಚ ಭಿಸಕ್ಕೋ ಖಿಪ್ಪಂ ಸಲ್ಲಂ ಉದ್ಧರತಿ ರೋಗಮಪನೇತಿ। ಸೋ ಭಿಸಕ್ಕೋ ಛೇಕೋ ನಾಮ। ಯೋ ಗಣಕೋ ಸೀಘಸೀಘಂ ಗಣೇತ್ವಾ ಖಿಪ್ಪಂ ದಸ್ಸಯತಿ। ಸೋ ಗಣಕೋ ಛೇಕೋ ನಾಮ। ಯೋ ಮಲ್ಲೋ ಖಿಪ್ಪಂ ಪಟಿಮಲ್ಲಂ ಉಕ್ಖಿಪಿತ್ವಾ ಉತ್ತಾನಕಂ ಪಾತೇತಿ। ಸೋ ಮಲ್ಲೋ ಸಮತ್ಥೋ ಸೂರೋ ನಾಮ। ಏವಮೇವ ಖೋ। ಭನ್ತೇ ನಾಗಸೇನ। ಯಂ ಖಿಪ್ಪಂ ಪರಿಣಮತಿ ಕುಸಲಂ ವಾ ಅಕುಸಲಂ ವಾ। ತಂ ಲೋಕೇ ಅಧಿಮತ್ತಂ ಬಲವತರನ್ತಿ।>
      text <ಉಭಯಮ್ಪಿ ತಂ। ಮಹಾರಾಜ। ಕಮ್ಮಂ ಸಮ್ಪರಾಯವೇದನೀಯಮೇವ। ಅಪಿ ಚ ಖೋ ಅಕುಸಲಂ ಸಾವಜ್ಜತಾಯ ಖಣೇನ ದಿಟ್ಠಧಮ್ಮವೇದನೀಯಂ ಹೋತಿ। ಪುಬ್ಬಕೇಹಿ। ಮಹಾರಾಜ। ಖತ್ತಿಯೇಹಿ ಠಪಿತೋ ಏಸೋ ನಿಯಮೋ ಯೋ ಪಾಣಂ ಹನತಿ। ಸೋ ದಣ್ಡಾರಹೋ…ಪೇ॰… ಯೋ ಅದಿನ್ನಂ ಆದಿಯತಿ…ಪೇ॰… ಯೋ ಪರದಾರಂ ಗಚ್ಛತಿ…ಪೇ॰… ಯೋ ಮುಸಾ ಭಣತಿ…ಪೇ॰… ಯೋ ಗಾಮಂ ಘಾತೇತಿ…ಪೇ॰… ಯೋ ಪನ್ಥಂ ದೂಸೇತಿ…ಪೇ॰… ಯೋ ನಿಕತಿಂ ಕರೋತಿ…ಪೇ॰… ಯೋ ವಞ್ಚನಂ ಕರೋತಿ। ಸೋ ದಣ್ಡಾರಹೋ ವಧಿತಬ್ಬೋ ಛೇತ್ತಬ್ಬೋ ಭೇತ್ತಬ್ಬೋ ಹನ್ತಬ್ಬೋತಿ। ತಂ ತೇ ಉಪಾದಾಯ ವಿಚಿನಿತ್ವಾ ವಿಚಿನಿತ್ವಾ ದಣ್ಡೇನ್ತಿ ವಧೇನ್ತಿ ಛಿನ್ದನ್ತಿ ಭಿನ್ದನ್ತಿ ಹನನ್ತಿ ಚ। ಅಪಿ ನು। ಮಹಾರಾಜ। ಅತ್ಥಿ ಕೇಹಿಚಿ ಠಪಿತೋ ನಿಯಮೋ ಯೋ ದಾನಂ ವಾ ದೇತಿ। ಸೀಲಂ ವಾ ರಕ್ಖತಿ। ಉಪೋಸಥಕಮ್ಮಂ ವಾ ಕರೋತಿ। ತಸ್ಸ ಧನಂ ವಾ ಯಸಂ ವಾ ದಾತಬ್ಬನ್ತಿ। ಅಪಿ ನು ತಂ ವಿಚಿನಿತ್ವಾ ವಿಚಿನಿತ್ವಾ ಧನಂ ವಾ ಯಸಂ ವಾ ದೇನ್ತಿ। ಚೋರಸ್ಸ ಕತಕಮ್ಮಸ್ಸ ವಧಬನ್ಧನಂ ವಿಯಾತಿ॥ ನ ಹಿ। ಭನ್ತೇತಿ। ಯದಿ। ಮಹಾರಾಜ। ದಾಯಕಾನಂ ವಿಚಿನಿತ್ವಾ ವಿಚಿನಿತ್ವಾ ಧನಂ ವಾ ಯಸಂ ವಾ ದದೇಯ್ಯುಂ। ಕುಸಲಮ್ಪಿ ದಿಟ್ಠಧಮ್ಮವೇದನೀಯಂ ಭವೇಯ್ಯ। ಯಸ್ಮಾ ಚ ಖೋ। ಮಹಾರಾಜ। ದಾಯಕೇ ನ ವಿಚಿನನ್ತಿ ಧನಂ ವಾ ಯಸಂ ವಾ ದಸ್ಸಾಮಾತಿ। ತಸ್ಮಾ ಕುಸಲಂ ನ ದಿಟ್ಠಧಮ್ಮವೇದನೀಯಂ। ಇಮಿನಾ। ಮಹಾರಾಜ। ಕಾರಣೇನ ಅಕುಸಲಂ ದಿಟ್ಠಧಮ್ಮವೇದನೀಯಂ। ಸಮ್ಪರಾಯೇವ ಸೋ ಅಧಿಮತ್ತಂ ಬಲವತರಂ ವೇದನಂ ವೇದಯತೀತಿ। ಸಾಧು। ಭನ್ತೇ ನಾಗಸೇನ। ತವಾದಿಸೇನ ಬುದ್ಧಿಮನ್ತೇನ ವಿನಾ ನೇಸೋ ಪಞ್ಹೋ ಸುನಿಬ್ಬೇಠಿಯೋ। ಲೋಕಿಕಂ। ಭನ್ತೇ ನಾಗಸೇನ। ಲೋಕುತ್ತರೇನ ವಿಞ್ಞಾಪಿತನ್ತಿ।>
      stand <ಕುಸಲಾಕುಸಲಬಲವತರಪಞ್ಹೋ ತತಿಯೋ।>
    text <೪॥ ಪುಬ್ಬಪೇತಾದಿಸಪಞ್ಹೋ>
      text <೪>, <ಭನ್ತೇ ನಾಗಸೇನ। ಇಮೇ ದಾಯಕಾ ದಾನಂ ದತ್ವಾ ಪುಬ್ಬಪೇತಾನಂ ಆದಿಸನ್ತಿ ಇದಂ ತೇಸಂ ಪಾಪುಣಾತೂತಿ। ಅಪಿ ನು ತೇ ಕಿಞ್ಚಿ ತತೋನಿದಾನಂ ವಿಪಾಕಂ ಪಟಿಲಭನ್ತೀತಿ॥ ಕೇಚಿ। ಮಹಾರಾಜ। ಪಟಿಲಭನ್ತಿ। ಕೇಚಿ ನಪ್ಪಟಿಲಭನ್ತೀತಿ। ಕೇ। ಭನ್ತೇ। ಪಟಿಲಭನ್ತಿ। ಕೇ ನಪ್ಪಟಿಲಭನ್ತೀತಿ॥ ನಿರಯೂಪಪನ್ನಾ। ಮಹಾರಾಜ। ನಪ್ಪಟಿಲಭನ್ತಿ। ಸಗ್ಗಗತಾ ನಪ್ಪಟಿಲಭನ್ತಿ। ತಿರಚ್ಛಾನಯೋನಿಗತಾ ನಪ್ಪಟಿಲಭನ್ತಿ। ಚತುನ್ನಂ ಪೇತಾನಂ ತಯೋ ಪೇತಾ ನಪ್ಪಟಿಲಭನ್ತಿ ವನ್ತಾಸಿಕಾ ಖುಪ್ಪಿಪಾಸಿನೋ ನಿಜ್ಝಾಮತಣ್ಹಿಕಾ। ಲಭನ್ತಿ ಪೇತಾ ಪರದತ್ತೂಪಜೀವಿನೋ। ತೇಪಿ ಸರಮಾನಾ ಯೇವ ಲಭನ್ತೀತಿ।>
      text <ತೇನ ಹಿ। ಭನ್ತೇ ನಾಗಸೇನ। ದಾಯಕಾನಂ ದಾನಂ ವಿಸೋಸಿತಂ ಹೋತಿ ಅಫಲಂ। ಯೇಸಂ ಉದ್ದಿಸ್ಸ ಕತಂ ಯದಿ ತೇ ನಪ್ಪಟಿಲಭನ್ತೀತಿ॥ ನ ಹಿ ತಂ। ಮಹಾರಾಜ। ದಾನಂ ಅಫಲಂ ಹೋತಿ ಅವಿಪಾಕಂ। ದಾಯಕಾ ಯೇವ ತಸ್ಸ ಫಲಂ ಅನುಭವನ್ತೀತಿ। ತೇನ ಹಿ। ಭನ್ತೇ ನಾಗಸೇನ। ಕಾರಣೇನ ಮಂ ಸಞ್ಞಾಪೇಹೀತಿ। ಇಧ। ಮಹಾರಾಜ। ಕೇಚಿ ಮನುಸ್ಸಾ ಮಚ್ಛಮಂಸಸುರಾಭತ್ತಖಜ್ಜಕಾನಿ ಪಟಿಯಾದೇತ್ವಾ ಞಾತಿಕುಲಂ ಗಚ್ಛನ್ತಿ। ಯದಿ ತೇ ಞಾತಕಾ ತಂ ಉಪಾಯನಂ ನ ಸಮ್ಪಟಿಚ್ಛೇಯ್ಯುಂ। ಅಪಿ ನು ತಂ ಉಪಾಯನಂ ವಿಸೋಸಿತಂ ಗಚ್ಛೇಯ್ಯ ವಿನಸ್ಸೇಯ್ಯ ವಾತಿ॥ ನ ಹಿ। ಭನ್ತೇ। ಸಾಮಿಕಾನಂ ಯೇವ ತಂ ಹೋತೀತಿ। ಏವಮೇವ ಖೋ। ಮಹಾರಾಜ। ದಾಯಕಾ ಯೇವ ತಸ್ಸ ಫಲಂ ಅನುಭವನ್ತಿ। ಯಥಾ ಪನ। ಮಹಾರಾಜ। ಪುರಿಸೋ ಗಬ್ಭಂ ಪವಿಟ್ಠೋ ಅಸತಿ ಪುರತೋ ನಿಕ್ಖಮನಮುಖೇ ಕೇನ ನಿಕ್ಖಮೇಯ್ಯಾತಿ। ಪವಿಟ್ಠೇನೇವ ಭನ್ತೇತಿ। ಏವಮೇವ ಖೋ। ಮಹಾರಾಜ। ದಾಯಕಾ ಯೇವ ತಸ್ಸ ಫಲಂ ಅನುಭವನ್ತೀತಿ। ಹೋತು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮಿ। ದಾಯಕಾ ಯೇವ ತಸ್ಸ ಫಲಂ ಅನುಭವನ್ತಿ। ನ ಮಯಂ ತಂ ಕಾರಣಂ ವಿಲೋಮೇಮಾತಿ।>
      text <ಭನ್ತೇ ನಾಗಸೇನ। ಯದಿ ಇಮೇಸಂ ದಾಯಕಾನಂ ದಿನ್ನದಾನಂ ಪುಬ್ಬಪೇತಾನಂ ಪಾಪುಣಾತಿ। ತೇ ಚ ತಸ್ಸ ವಿಪಾಕಂ ಅನುಭವನ್ತಿ। ತೇನ ಹಿ ಯೋ ಪಾಣಾತಿಪಾತೀ ಲುದ್ದೋ ಲೋಹಿತಪಾಣೀ ಪದುಟ್ಠಮನಸಙ್ಕಪ್ಪೋ ಮನುಸ್ಸೇ ಘಾತೇತ್ವಾ ದಾರುಣಂ ಕಮ್ಮಂ ಕತ್ವಾ ಪುಬ್ಬಪೇತಾನಂ ಆದಿಸೇಯ್ಯ ಇಮಸ್ಸ ಮೇ ಕಮ್ಮಸ್ಸ ವಿಪಾಕೋ ಪುಬ್ಬಪೇತಾನಂ ಪಾಪುಣಾತೂತಿ। ಅಪಿ ನು ತಸ್ಸ ವಿಪಾಕೋ ಪುಬ್ಬಪೇತಾನಂ ಪಾಪುಣಾತೀತಿ॥ ನ ಹಿ। ಮಹಾರಾಜಾತಿ।>
      text <ಭನ್ತೇ ನಾಗಸೇನ। ಕೋ ತತ್ಥ ಹೇತು ಕಿಂ ಕಾರಣಂ। ಯೇನ ಕುಸಲಂ ಪಾಪುಣಾತಿ ಅಕುಸಲಂ ನ ಪಾಪುಣಾತೀತಿ॥ ನೇಸೋ। ಮಹಾರಾಜ। ಪಞ್ಹೋ ಪುಚ್ಛಿತಬ್ಬೋ। ಮಾ ಚ ತ್ವಂ। ಮಹಾರಾಜ। ವಿಸಜ್ಜಕೋ ಅತ್ಥೀತಿ ಅಪುಚ್ಛಿತಬ್ಬಂ ಪುಚ್ಛಿ। ಕಿಸ್ಸ ಆಕಾಸೋ ನಿರಾಲಮ್ಬೋ। ಕಿಸ್ಸ ಗಙ್ಗಾ ಉದ್ಧಮ್ಮುಖಾ ನ ಸನ್ದತಿ। ಕಿಸ್ಸ ಇಮೇ ಮನುಸ್ಸಾ ಚ ದಿಜಾ ಚ ದ್ವಿಪದಾ ಮಿಗಾ ಚತುಪ್ಪದಾತಿ ತಮ್ಪಿ ಮಂ ತ್ವಂ ಪುಚ್ಛಿಸ್ಸಸೀತಿ। ನಾಹಂ ತಂ। ಭನ್ತೇ ನಾಗಸೇನ। ವಿಹೇಸಾಪೇಕ್ಖೋ ಪುಚ್ಛಾಮಿ। ಅಪಿ ಚ ನಿಬ್ಬಾಹನತ್ಥಾಯ ಸನ್ದೇಹಸ್ಸ ಪುಚ್ಛಾಮಿ। ಬಹೂ ಮನುಸ್ಸಾ ಲೋಕೇ ವಾಮಗಾಮಿನೋ ವಿಚಕ್ಖುಕಾ। ಕಿನ್ತಿ ತೇ ಓತಾರಂ ನ ಲಭೇಯ್ಯುನ್ತಿ ಏವಾಹಂ ತಂ ಪುಚ್ಛಾಮೀತಿ। ನ ಸಕ್ಕಾ। ಮಹಾರಾಜ। ಸಹ ಅಕತೇನ ಅನನುಮತೇನ ಸಹ ಪಾಪಂ ಕಮ್ಮಂ ಸಂವಿಭಜಿತುಂ।>
      text <ಯಥಾ। ಮಹಾರಾಜ। ಮನುಸ್ಸಾ ಉದಕನಿಬ್ಬಾಹನೇನ ಉದಕಂ ಸುವಿದೂರಮ್ಪಿ ಹರನ್ತಿ। ಅಪಿ ನು। ಮಹಾರಾಜ। ಸಕ್ಕಾ ಘನಮಹಾಸೇಲಪಬ್ಬತೋ ನಿಬ್ಬಾಹನೇನ ಯಥಿಚ್ಛಿತಂ ಹರಿತುನ್ತಿ॥ ನ ಹಿ। ಭನ್ತೇತಿ। ಏವಮೇವ ಖೋ। ಮಹಾರಾಜ। ಸಕ್ಕಾ ಕುಸಲಂ ಸಂವಿಭಜಿತುಂ। ನ ಸಕ್ಕಾ ಅಕುಸಲಂ ಸಂವಿಭಜಿತುಂ। ಯಥಾ ವಾ ಪನ। ಮಹಾರಾಜ। ಸಕ್ಕಾ ತೇಲೇನ ಪದೀಪೋ ಜಾಲೇತುಂ। ಅಪಿ ನು। ಮಹಾರಾಜ। ಸಕ್ಕಾ ಉದಕೇನ ಪದೀಪೋ ಜಾಲೇತುನ್ತಿ॥ ನ ಹಿ। ಭನ್ತೇತಿ। ಏವಮೇವ ಖೋ। ಮಹಾರಾಜ। ಸಕ್ಕಾ ಕುಸಲಂ ಸಂವಿಭಜಿತುಂ। ನ ಸಕ್ಕಾ ಅಕುಸಲಂ ಸಂವಿಭಜಿತುಂ। ಯಥಾ ವಾ ಪನ। ಮಹಾರಾಜ। ಕಸ್ಸಕಾ ತಳಾಕತೋ ಉದಕಂ ನೀಹರಿತ್ವಾ ಧಞ್ಞಂ ಪರಿಪಾಚೇನ್ತಿ। ಅಪಿ ನು ಖೋ। ಮಹಾರಾಜ। ಸಕ್ಕಾ ಮಹಾಸಮುದ್ದತೋ ಉದಕಂ ನೀಹರಿತ್ವಾ ಧಞ್ಞಂ ಪರಿಪಾಚೇತುನ್ತಿ॥ ನ ಹಿ। ಭನ್ತೇತಿ। ಏವಮೇವ ಖೋ। ಮಹಾರಾಜ। ಸಕ್ಕಾ ಕುಸಲಂ ಸಂವಿಭಜಿತುಂ। ನ ಸಕ್ಕಾ ಅಕುಸಲಂ ಸಂವಿಭಜಿತುನ್ತಿ।>
      text <ಭನ್ತೇ ನಾಗಸೇನ। ಕೇನ ಕಾರಣೇನ ಸಕ್ಕಾ ಕುಸಲಂ ಸಂವಿಭಜಿತುಂ। ನ ಸಕ್ಕಾ ಅಕುಸಲಂ ಸಂವಿಭಜಿತುಂ। ಕಾರಣೇನ ಮಂ ಸಞ್ಞಾಪೇಹಿ। ನಾಹಂ ಅನ್ಧೋ ಅನಾಲೋಕೋ ಸುತ್ವಾ ವೇದಿಸ್ಸಾಮೀತಿ। ಅಕುಸಲಂ। ಮಹಾರಾಜ। ಥೋಕಂ। ಕುಸಲಂ ಬಹುಕಂ। ಥೋಕತ್ತಾ ಅಕುಸಲಂ ಕತ್ತಾರಂ ಯೇವ ಪರಿಯಾದಿಯತಿ। ಬಹುಕತ್ತಾ ಕುಸಲಂ ಸದೇವಕಂ ಲೋಕಂ ಅಜ್ಝೋತ್ಥರತೀತಿ। ಓಪಮ್ಮಂ ಕರೋಹೀತಿ।>
      text <ಯಥಾ। ಮಹಾರಾಜ। ಪರಿತ್ತಂ ಏಕಂ ಉದಕಬಿನ್ದು ಪಥವಿಯಂ ನಿಪತೇಯ್ಯ। ಅಪಿ ನು ಖೋ ತಂ। ಮಹಾರಾಜ। ಉದಕಬಿನ್ದು ದಸಪಿ ದ್ವಾದಸಪಿ ಯೋಜನಾನಿ ಅಜ್ಝೋತ್ಥರೇಯ್ಯಾತಿ॥ ನ ಹಿ। ಭನ್ತೇ। ಯತ್ಥ ತಂ ಉದಕಬಿನ್ದು ನಿಪತಿತಂ। ತತ್ಥೇವ ಪರಿಯಾದಿಯತೀತಿ। ಕೇನ ಕಾರಣೇನ। ಮಹಾರಾಜಾತಿ॥ ಪರಿತ್ತತ್ತಾ। ಭನ್ತೇ। ಉದಕಬಿನ್ದುಸ್ಸಾತಿ। ಏವಮೇವ ಖೋ। ಮಹಾರಾಜ। ಪರಿತ್ತಂ ಅಕುಸಲಂ ಪರಿತ್ತತ್ತಾ ಕತ್ತಾರಂ ಯೇವ ಪರಿಯಾದಿಯತಿ। ನ ಸಕ್ಕಾ ಸಂವಿಭಜಿತುಂ।>
      text <ಯಥಾ ವಾ ಪನ। ಮಹಾರಾಜ। ಮಹತಿಮಹಾಮೇಘೋ ಅಭಿವಸ್ಸೇಯ್ಯ ತಪ್ಪಯನ್ತೋ ಧರಣಿತಲಂ। ಅಪಿ ನು ಖೋ ಸೋ। ಮಹಾರಾಜ। ಮಹಾಮೇಘೋ ಸಮನ್ತತೋ ಓತ್ಥರೇಯ್ಯಾತಿ। ಆಮ। ಭನ್ತೇ। ಪೂರಯಿತ್ವಾ ಸೋ ಮಹಾಮೇಘೋ ಸೋಬ್ಭಸರ ಸರಿತಸಾಖಾಕನ್ದರಪದರದಹತಳಾಕ ಉದಪಾನಪೋಕ್ಖರಣಿಯೋ ದಸಪಿ ದ್ವಾದಸಪಿ ಯೋಜನಾನಿ ಅಜ್ಝೋತ್ಥರೇಯ್ಯಾತಿ। ಕೇನ ಕಾರಣೇನ। ಮಹಾರಾಜಾತಿ॥ ಮಹನ್ತತ್ತಾ। ಭನ್ತೇ। ಮೇಘಸ್ಸಾತಿ। ಏವಮೇವ ಖೋ। ಮಹಾರಾಜ। ಕುಸಲಂ ಬಹುಕಂ। ಬಹುಕತ್ತಾ ಸಕ್ಕಾ ದೇವಮನುಸ್ಸೇಹಿಪಿ ಸಂವಿಭಜಿತುನ್ತಿ।>
      text <ಭನ್ತೇ ನಾಗಸೇನ। ಕೇನ ಕಾರಣೇನ ಅಕುಸಲಂ ಥೋಕಂ ಕುಸಲಂ ಬಹುತರನ್ತಿ॥ ಇಧ। ಮಹಾರಾಜ। ಯೋ ಕೋಚಿ ದಾನಂ ದೇತಿ। ಸೀಲಂ ಸಮಾದಿಯತಿ। ಉಪೋಸಥಕಮ್ಮಂ ಕರೋತಿ। ಸೋ ಹಟ್ಠೋ ಪಹಟ್ಠೋ ಹಸಿತೋ ಪಮುದಿತೋ ಪಸನ್ನಮಾನಸೋ ವೇದಜಾತೋ ಹೋತಿ। ತಸ್ಸ ಅಪರಾಪರಂ ಪೀತಿ ಉಪ್ಪಜ್ಜತಿ। ಪೀತಿಮನಸ್ಸ ಭಿಯ್ಯೋ ಭಿಯ್ಯೋ ಕುಸಲಂ ಪವಡ್ಢತಿ।>
      text <ಯಥಾ। ಮಹಾರಾಜ। ಉದಪಾನೇ ಬಹುಸಲಿಲಸಮ್ಪುಣ್ಣೇ ಏಕೇನ ದೇಸೇನ ಉದಕಂ ಪವಿಸೇಯ್ಯ। ಏಕೇನ ನಿಕ್ಖಮೇಯ್ಯ। ನಿಕ್ಖಮನ್ತೇಪಿ ಅಪರಾಪರಂ ಉಪ್ಪಜ್ಜತಿ। ನ ಸಕ್ಕಾ ಹೋತಿ ಖಯಂ ಪಾಪೇತುಂ। ಏವಮೇವ ಖೋ। ಮಹಾರಾಜ। ಕುಸಲಂ ಭಿಯ್ಯೋ ಭಿಯ್ಯೋ ಪವಡ್ಢತಿ। ವಸ್ಸಸತೇಪಿ ಚೇ। ಮಹಾರಾಜ। ಪುರಿಸೋ ಕತಂ ಕುಸಲಂ ಆವಜ್ಜೇಯ್ಯ। ಆವಜ್ಜಿತೇ ಆವಜ್ಜಿತೇ ಭಿಯ್ಯೋ ಭಿಯ್ಯೋ ಕುಸಲಂ ಪವಡ್ಢತಿ। ತಸ್ಸ ತಂ ಕುಸಲಂ ಸಕ್ಕಾ ಹೋತಿ ಯಥಿಚ್ಛಕೇಹಿ ಸದ್ಧಿಂ ಸಂವಿಭಜಿತುಂ। ಇದಮೇತ್ಥ। ಮಹಾರಾಜ। ಕಾರಣಂ। ಯೇನ ಕಾರಣೇನ ಕುಸಲಂ ಬಹುತರಂ।>
      text <ಅಕುಸಲಂ ಪನ। ಮಹಾರಾಜ। ಕರೋನ್ತೋ ಪಚ್ಛಾ ವಿಪ್ಪಟಿಸಾರೀ ಹೋತಿ। ವಿಪ್ಪಟಿಸಾರಿನೋ ಚಿತ್ತಂ ಪಟಿಲೀಯತಿ ಪಟಿಕುಟತಿ ಪಟಿವತ್ತತಿ ನ ಸಮ್ಪಸಾರೀಯತಿ ಸೋಚತಿ ತಪ್ಪತಿ ಹಾಯತಿ ಖೀಯತಿ ನ ಪರಿವಡ್ಢತಿ ತತ್ಥೇವ ಪರಿಯಾದಿಯತಿ। ಯಥಾ। ಮಹಾರಾಜ। ಸುಕ್ಖಾಯ ನದಿಯಾ ಮಹಾಪುಳಿನಾಯ ಉನ್ನತಾವನತಾಯ ಕುಟಿಲಸಙ್ಕುಟಿಲಾಯ ಉಪರಿತೋ ಪರಿತ್ತಂ ಉದಕಂ ಆಗಚ್ಛನ್ತಂ ಹಾಯತಿ ಖೀಯತಿ ನ ಪರಿವಡ್ಢತಿ ತತ್ಥೇವ ಪರಿಯಾದಿಯತಿ। ಏವಮೇವ ಖೋ। ಮಹಾರಾಜ। ಅಕುಸಲಂ ಕರೋನ್ತಸ್ಸ ಚಿತ್ತಂ ಪಟಿಲೀಯತಿ ಪಟಿಕುಟತಿ ಪಟಿವತ್ತತಿ ನ ಸಮ್ಪಸಾರೀಯತಿ ಸೋಚತಿ ತಪ್ಪತಿ ಹಾಯತಿ ಖೀಯತಿ ನ ಪರಿವಡ್ಢತಿ ತತ್ಥೇವ ಪರಿಯಾದಿಯತಿ। ಇದಮೇತ್ಥ। ಮಹಾರಾಜ। ಕಾರಣಂ। ಯೇನ ಕಾರಣೇನ ಅಕುಸಲಂ ಥೋಕನ್ತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಪುಬ್ಬಪೇತಾದಿಸಪಞ್ಹೋ ಚತುತ್ಥೋ।>
    text <೫॥ ಸುಪಿನಪಞ್ಹೋ>
      text <೫>, <ಭನ್ತೇ ನಾಗಸೇನ। ಇಮಸ್ಮಿಂ ಲೋಕೇ ನರನಾರಿಯೋ ಸುಪಿನಂ ಪಸ್ಸನ್ತಿ ಕಲ್ಯಾಣಮ್ಪಿ ಪಾಪಕಮ್ಪಿ। ದಿಟ್ಠಪುಬ್ಬಮ್ಪಿ ಅದಿಟ್ಠಪುಬ್ಬಮ್ಪಿ। ಕತಪುಬ್ಬಮ್ಪಿ ಅಕತಪುಬ್ಬಮ್ಪಿ। ಖೇಮಮ್ಪಿ ಸಭಯಮ್ಪಿ। ದೂರೇಪಿ ಸನ್ತಿಕೇಪಿ। ಬಹುವಿಧಾನಿಪಿ ಅನೇಕವಣ್ಣಸಹಸ್ಸಾನಿ ದಿಸ್ಸನ್ತಿ। ಕಿಞ್ಚೇತಂ ಸುಪಿನಂ ನಾಮ। ಕೋ ಚೇತಂ ಪಸ್ಸತೀತಿ॥ ನಿಮಿತ್ತಮೇತಂ। ಮಹಾರಾಜ। ಸುಪಿನಂ ನಾಮ। ಯಂ ಚಿತ್ತಸ್ಸ ಆಪಾತ ಮುಪಗಚ್ಛತಿ। ಛಯಿಮೇ। ಮಹಾರಾಜ। ಸುಪಿನಂ ಪಸ್ಸನ್ತಿ। ವಾತಿಕೋ ಸುಪಿನಂ ಪಸ್ಸತಿ। ಪಿತ್ತಿಕೋ ಸುಪಿನಂ ಪಸ್ಸತಿ। ಸೇಮ್ಹಿಕೋ ಸುಪಿನಂ ಪಸ್ಸತಿ। ದೇವತೂಪಸಂಹಾರತೋ ಸುಪಿನಂ ಪಸ್ಸತಿ। ಸಮುದಾಚಿಣ್ಣತೋ ಸುಪಿನಂ ಪಸ್ಸತಿ। ಪುಬ್ಬನಿಮಿತ್ತತೋ ಸುಪಿನಂ ಪಸ್ಸತಿ। ತತ್ರ। ಮಹಾರಾಜ। ಯಂ ಪುಬ್ಬನಿಮಿತ್ತತೋ ಸುಪಿನಂ ಪಸ್ಸತಿ। ತಂ ಯೇವ ಸಚ್ಚಂ। ಅವಸೇಸಂ ಮಿಚ್ಛಾತಿ।>
      text <ಭನ್ತೇ ನಾಗಸೇನ। ಯೋ ಪುಬ್ಬನಿಮಿತ್ತತೋ ಸುಪಿನಂ ಪಸ್ಸತಿ। ಕಿಂ ತಸ್ಸ ಚಿತ್ತಂ ಸಯಂ ಗನ್ತ್ವಾ ತಂ ನಿಮಿತ್ತಂ ವಿಚಿನಾತಿ। ತಂ ವಾ ನಿಮಿತ್ತಂ ಚಿತ್ತಸ್ಸ ಆಪಾತಮುಪಗಚ್ಛತಿ। ಅಞ್ಞೋ ವಾ ಆಗನ್ತ್ವಾ ತಸ್ಸ ಆರೋಚೇತೀತಿ॥ ನ। ಮಹಾರಾಜ। ತಸ್ಸ ಚಿತ್ತಂ ಸಯಂ ಗನ್ತ್ವಾ ತಂ ನಿಮಿತ್ತಂ ವಿಚಿನಾತಿ। ನಾಪಿ ಅಞ್ಞೋ ಕೋಚಿ ಆಗನ್ತ್ವಾ ತಸ್ಸ ಆರೋಚೇತಿ। ಅಥ ಖೋ ತಂ ಯೇವ ನಿಮಿತ್ತಂ ಚಿತ್ತಸ್ಸ ಆಪಾತಮುಪಗಚ್ಛತಿ। ಯಥಾ। ಮಹಾರಾಜ। ಆದಾಸೋ ನ ಸಯಂ ಕುಹಿಞ್ಚಿ ಗನ್ತ್ವಾ ಛಾಯಂ ವಿಚಿನಾತಿ। ನಾಪಿ ಅಞ್ಞೋ ಕೋಚಿ ಛಾಯಂ ಆನೇತ್ವಾ ಆದಾಸಂ ಆರೋಪೇತಿ। ಅಥ ಖೋ ಯತೋ ಕುತೋಚಿ ಛಾಯಾ ಆಗನ್ತ್ವಾ ಆದಾಸಸ್ಸ ಆಪಾತಮುಪಗಚ್ಛತಿ। ಏವಮೇವ ಖೋ। ಮಹಾರಾಜ। ನ ತಸ್ಸ ಚಿತ್ತಂ ಸಯಂ ಗನ್ತ್ವಾ ತಂ ನಿಮಿತ್ತಂ ವಿಚಿನಾತಿ। ನಾಪಿ ಅಞ್ಞೋ ಕೋಚಿ ಆಗನ್ತ್ವಾ ಆರೋಚೇತಿ। ಅಥ ಖೋ ಯತೋ ಕುತೋಚಿ ನಿಮಿತ್ತಂ ಆಗನ್ತ್ವಾ ಚಿತ್ತಸ್ಸ ಆಪಾತಮುಪಗಚ್ಛತೀತಿ।>
      text <ಭನ್ತೇ ನಾಗಸೇನ। ಯಂ ತಂ ಚಿತ್ತಂ ಸುಪಿನಂ ಪಸ್ಸತಿ। ಅಪಿ ನು ತಂ ಚಿತ್ತಂ ಜಾನಾತಿ ಏವಂ ನಾಮ ವಿಪಾಕೋ ಭವಿಸ್ಸತಿ ಖೇಮಂ ವಾ ಭಯಂ ವಾತಿ॥ ನ ಹಿ। ಮಹಾರಾಜ। ತಂ ಚಿತ್ತಂ ಜಾನಾತಿ ಏವಂವಿಪಾಕೋ ಭವಿಸ್ಸತಿ ಖೇಮಂ ವಾ ಭಯಂ ವಾತಿ। ನಿಮಿತ್ತೇ ಪನ ಉಪ್ಪನ್ನೇ ಅಞ್ಞೇಸಂ ಕಥೇತಿ। ತತೋ ತೇ ಅತ್ಥಂ ಕಥೇನ್ತೀತಿ।>
      text <ಇಙ್ಘ। ಭನ್ತೇ ನಾಗಸೇನ। ಕಾರಣಂ ಮೇ ದಸ್ಸೇಹೀತಿ। ಯಥಾ। ಮಹಾರಾಜ। ಸರೀರೇ ತಿಲಕಾ ಪೀಳಕಾ ದದ್ದೂನಿ ಉಟ್ಠಹನ್ತಿ ಲಾಭಾಯ ವಾ ಅಲಾಭಾಯ ವಾ। ಯಸಾಯ ವಾ ಅಯಸಾಯ ವಾ। ನಿನ್ದಾಯ ವಾ ಪಸಂಸಾಯ ವಾ। ಸುಖಾಯ ವಾ ದುಕ್ಖಾಯ ವಾ। ಅಪಿ ನು ತಾ। ಮಹಾರಾಜ। ಪೀಳಕಾ ಜಾನಿತ್ವಾ ಉಪ್ಪಜ್ಜನ್ತಿ ಇಮಂ ನಾಮ ಮಯಂ ಅತ್ಥಂ ನಿಪ್ಫಾದೇಸ್ಸಾಮಾತಿ॥ ನ ಹಿ। ಭನ್ತೇ। ಯಾದಿಸೇ ತಾ ಓಕಾಸೇ ಪೀಳಕಾ ಸಮ್ಭವನ್ತಿ। ತತ್ಥ ತಾ ಪೀಳಕಾ ದಿಸ್ವಾ ನೇಮಿತ್ತಕಾ ಬ್ಯಾಕರೋನ್ತಿ ಏವಂ ನಾಮ ವಿಪಾಕೋ ಭವಿಸ್ಸತೀತಿ। ಏವಮೇವ ಖೋ। ಮಹಾರಾಜ। ಯಂ ತಂ ಚಿತ್ತಂ ಸುಪಿನಂ ಪಸ್ಸತಿ। ನ ತಂ ಚಿತ್ತಂ ಜಾನಾತಿ ಏವಂ ನಾಮ ವಿಪಾಕೋ ಭವಿಸ್ಸತಿ ಖೇಮಂ ವಾ ಭಯಂ ವಾತಿ। ನಿಮಿತ್ತೇ ಪನ ಉಪ್ಪನ್ನೇ ಅಞ್ಞೇಸಂ ಕಥೇತಿ। ತತೋ ತೇ ಅತ್ಥಂ ಕಥೇನ್ತೀತಿ।>
      text <ಭನ್ತೇ ನಾಗಸೇನ। ಯೋ ಸುಪಿನಂ ಪಸ್ಸತಿ। ಸೋ ನಿದ್ದಾಯನ್ತೋ। ಉದಾಹು ಜಾಗರನ್ತೋ ಪಸ್ಸತೀತಿ॥ ಯೋ ಸೋ। ಮಹಾರಾಜ। ಸುಪಿನಂ ಪಸ್ಸತಿ। ನ ಸೋ ನಿದ್ದಾಯನ್ತೋ ಪಸ್ಸತಿ। ನಾಪಿ ಜಾಗರನ್ತೋ ಪಸ್ಸತಿ। ಅಪಿ ಚ ಓಕ್ಕನ್ತೇ ಮಿದ್ಧೇ ಅಸಮ್ಪತ್ತೇ ಭವಙ್ಗೇ ಏತ್ಥನ್ತರೇ ಸುಪಿನಂ ಪಸ್ಸತಿ। ಮಿದ್ಧಸಮಾರೂಳ್ಹಸ್ಸ। ಮಹಾರಾಜ। ಚಿತ್ತಂ ಭವಙ್ಗಗತಂ ಹೋತಿ। ಭವಙ್ಗಗತಂ ಚಿತ್ತಂ ನಪ್ಪವತ್ತತಿ। ಅಪ್ಪವತ್ತಂ ಚಿತ್ತಂ ಸುಖದುಕ್ಖಂ ನಪ್ಪಜಾನಾತಿ। ಅಪ್ಪಟಿವಿಜಾನನ್ತಸ್ಸ ಸುಪಿನೋ ನ ಹೋತಿ। ಪವತ್ತಮಾನೇ ಚಿತ್ತೇ ಸುಪಿನಂ ಪಸ್ಸತಿ।>
      text <ಯಥಾ। ಮಹಾರಾಜ। ತಿಮಿರೇ ಅನ್ಧಕಾರೇ ಅಪ್ಪಭಾಸೇ ಸುಪರಿಸುದ್ಧೇಪಿ ಆದಾಸೇ ಛಾಯಾ ನ ದಿಸ್ಸತಿ। ಏವಮೇವ ಖೋ। ಮಹಾರಾಜ। ಮಿದ್ಧಸಮಾರೂಳ್ಹೇ ಚಿತ್ತೇ ಭವಙ್ಗಗತೇ ತಿಟ್ಠಮಾನೇಪಿ ಸರೀರೇ ಚಿತ್ತಂ ಅಪ್ಪವತ್ತಂ ಹೋತಿ। ಅಪ್ಪವತ್ತೇ ಚಿತ್ತೇ ಸುಪಿನಂ ನ ಪಸ್ಸತಿ। ಯಥಾ। ಮಹಾರಾಜ। ಆದಾಸೋ। ಏವಂ ಸರೀರಂ ದಟ್ಠಬ್ಬಂ। ಯಥಾ ಅನ್ಧಕಾರೋ। ಏವಂ ಮಿದ್ಧಂ ದಟ್ಠಬ್ಬಂ। ಯಥಾ ಆಲೋಕೋ। ಏವಂ ಚಿತ್ತಂ ದಟ್ಠಬ್ಬಂ।>
      text <ಯಥಾ ವಾ ಪನ। ಮಹಾರಾಜ। ಮಹಿಕೋತ್ಥಟಸ್ಸ ಸೂರಿಯಸ್ಸ ಪಭಾ ನ ದಿಸ್ಸತಿ ಸನ್ತಾ ಯೇವ ಸೂರಿಯರಸ್ಮಿ ಅಪ್ಪವತ್ತಾ ಹೋತಿ। ಅಪ್ಪವತ್ತಾಯ ಸೂರಿಯರಸ್ಮಿಯಾ ಆಲೋಕೋ ನ ಹೋತಿ। ಏವಮೇವ ಖೋ। ಮಹಾರಾಜ। ಮಿದ್ಧಸಮಾರೂಳ್ಹಸ್ಸ ಚಿತ್ತಂ ಭವಙ್ಗಗತಂ ಹೋತಿ। ಭವಙ್ಗಗತಂ ಚಿತ್ತಂ ನಪ್ಪವತ್ತತಿ। ಅಪ್ಪವತ್ತೇ ಚಿತ್ತೇ ಸುಪಿನಂ ನ ಪಸ್ಸತಿ। ಯಥಾ। ಮಹಾರಾಜ। ಸೂರಿಯೋ। ಏವಂ ಸರೀರಂ ದಟ್ಠಬ್ಬಂ। ಯಥಾ ಮಹಿಕೋತ್ಥರಣಂ। ಏವಂ ಮಿದ್ಧಂ ದಟ್ಠಬ್ಬಂ। ಯಥಾ ಸೂರಿಯರಸ್ಮಿ। ಏವಂ ಚಿತ್ತಂ ದಟ್ಠಬ್ಬಂ।>
      text <ದ್ವಿನ್ನಂ। ಮಹಾರಾಜ। ಸನ್ತೇಪಿ ಸರೀರೇ ಚಿತ್ತಂ ಅಪ್ಪವತ್ತಂ ಹೋತಿ। ಮಿದ್ಧಸಮಾರೂಳ್ಹಸ್ಸ ಭವಙ್ಗಗತಸ್ಸ ಸನ್ತೇಪಿ ಸರೀರೇ ಚಿತ್ತಂ ಅಪ್ಪವತ್ತಂ ಹೋತಿ। ನಿರೋಧಸಮಾಪನ್ನಸ್ಸ ಸನ್ತೇಪಿ ಸರೀರೇ ಚಿತ್ತಂ ಅಪ್ಪವತ್ತಂ ಹೋತಿ। ಜಾಗರನ್ತಸ್ಸ। ಮಹಾರಾಜ। ಚಿತ್ತಂ ಲೋಲಂ ಹೋತಿ ವಿವಟಂ ಪಾಕಟಂ ಅನಿಬದ್ಧಂ। ಏವರೂಪಸ್ಸ ಚಿತ್ತೇ ನಿಮಿತ್ತಂ ಆಪಾತಂ ನ ಉಪೇತಿ। ಯಥಾ। ಮಹಾರಾಜ। ಪುರಿಸಂ ವಿವಟಂ ಪಾಕಟಂ ಅಕಿರಿಯಂ ಅರಹಸ್ಸಂ ರಹಸ್ಸಕಾಮಾ ಪರಿವಜ್ಜೇನ್ತಿ। ಏವಮೇವ ಖೋ। ಮಹಾರಾಜ। ಜಾಗರನ್ತಸ್ಸ ದಿಬ್ಬೋ ಅತ್ಥೋ ಆಪಾತಂ ನ ಉಪೇತಿ। ತಸ್ಮಾ ಜಾಗರನ್ತೋ ಸುಪಿನಂ ನ ಪಸ್ಸತಿ। ಯಥಾ ವಾ ಪನ। ಮಹಾರಾಜ। ಭಿಕ್ಖುಂ ಭಿನ್ನಾಜೀವಂ ಅನಾಚಾರಂ ಪಾಪಮಿತ್ತಂ ದುಸ್ಸೀಲಂ ಕುಸೀತಂ ಹೀನವೀರಿಯಂ ಕುಸಲಾ ಬೋಧಿಪಕ್ಖಿಯಾ ಧಮ್ಮಾ ಆಪಾತಂ ನ ಉಪೇನ್ತಿ। ಏವಮೇವ ಖೋ। ಮಹಾರಾಜ। ಜಾಗರನ್ತಸ್ಸ ದಿಬ್ಬೋ ಅತ್ಥೋ ಆಪಾತಂ ನ ಉಪೇತಿ। ತಸ್ಮಾ ಜಾಗರನ್ತೋ ಸುಪಿನಂ ನ ಪಸ್ಸತೀತಿ।>
      text <ಭನ್ತೇ ನಾಗಸೇನ। ಅತ್ಥಿ ಮಿದ್ಧಸ್ಸ ಆದಿಮಜ್ಝಪರಿಯೋಸಾನನ್ತಿ॥ ಆಮ। ಮಹಾರಾಜ। ಅತ್ಥಿ ಮಿದ್ಧಸ್ಸ ಆದಿಮಜ್ಝಪರಿಯೋಸಾನನ್ತಿ। ಕತಮಂ ಆದಿ। ಕತಮಂ ಮಜ್ಝಂ। ಕತಮಂ ಪರಿಯೋಸಾನನ್ತಿ॥ ಯೋ। ಮಹಾರಾಜ। ಕಾಯಸ್ಸ ಓನಾಹೋ ಪರಿಯೋನಾಹೋ ದುಬ್ಬಲ್ಯಂ ಮನ್ದತಾ ಅಕಮ್ಮಞ್ಞತಾ ಕಾಯಸ್ಸ। ಅಯಂ ಮಿದ್ಧಸ್ಸ ಆದಿ। ಯೋ। ಮಹಾರಾಜ। ಕಪಿನಿದ್ದಾಪರೇತೋ ವೋಕಿಣ್ಣಕಂ ಜಗ್ಗತಿ। ಇದಂ ಮಿದ್ಧಸ್ಸ ಮಜ್ಝಂ। ಭವಙ್ಗಗತಿ ಪರಿಯೋಸನಂ। ಮಜ್ಝೂಪಗತೋ। ಮಹಾರಾಜ। ಕಪಿನಿದ್ದಾಪರೇತೋ ಸುಪಿನಂ ಪಸ್ಸತಿ। ಯಥಾ। ಮಹಾರಾಜ। ಕೋಚಿ ಯತಚಾರೀ ಸಮಾಹಿತಚಿತ್ತೋ ಠಿತಧಮ್ಮೋ ಅಚಲಬುದ್ಧಿ ಪಹೀನಕೋತೂಹಲಸದ್ದಂ ವನಮಜ್ಝೋಗಾಹಿತ್ವಾ ಸುಖುಮಂ ಅತ್ಥಂ ಚಿನ್ತಯತಿ। ನ ಚ ಸೋ ತತ್ಥ ಮಿದ್ಧಂ ಓಕ್ಕಮತಿ। ಸೋ ತತ್ಥ ಸಮಾಹಿತೋ ಏಕಗ್ಗಚಿತ್ತೋ ಸುಖುಮಂ ಅತ್ಥಂ ಪಟಿವಿಜ್ಝತಿ। ಏವಮೇವ ಖೋ। ಮಹಾರಾಜ। ಜಾಗರೋ ನ ಮಿದ್ಧಸಮಾಪನ್ನೋ। ಮಜ್ಝೂಪಗತೋ ಕಪಿನಿದ್ದಾಪರೇತೋ ಸುಪಿನಂ ಪಸ್ಸತಿ। ಯಥಾ। ಮಹಾರಾಜ। ಕೋತೂಹಲಸದ್ದೋ। ಏವಂ ಜಾಗರಂ ದಟ್ಠಬ್ಬಂ। ಯಥಾ ವಿವಿತ್ತಂ ವನಂ। ಏವಂ ಕಪಿನಿದ್ದಾಪರೇತೋ ದಟ್ಠಬ್ಬೋ। ಯಥಾ ಸೋ ಕೋತೂಹಲಸದ್ದಂ ಓಹಾಯ ಮಿದ್ಧಂ ವಿವಜ್ಜೇತ್ವಾ ಮಜ್ಝತ್ತಭೂತೋ ಸುಖುಮಂ ಅತ್ಥಂ ಪಟಿವಿಜ್ಝತಿ। ಏವಂ ಜಾಗರೋ ನ ಮಿದ್ಧಸಮಾಪನ್ನೋ ಕಪಿನಿದ್ದಾಪರೇತೋ ಸುಪಿನಂ ಪಸ್ಸತೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಸುಪಿನಪಞ್ಹೋ ಪಞ್ಚಮೋ।>
    text <೬॥ ಅಕಾಲಮರಣಪಞ್ಹೋ>
      text <೬>, <ಭನ್ತೇ ನಾಗಸೇನ। ಯೇ ತೇ ಸತ್ತಾ ಮರನ್ತಿ। ಸಬ್ಬೇ ತೇ ಕಾಲೇ ಯೇವ ಮರನ್ತಿ। ಉದಾಹು ಅಕಾಲೇಪಿ ಮರನ್ತೀತಿ॥ ಅತ್ಥಿ। ಮಹಾರಾಜ। ಕಾಲೇಪಿ ಮರಣಂ। ಅತ್ಥಿ ಅಕಾಲೇಪಿ ಮರಣನ್ತಿ।>
      text <ಭನ್ತೇ ನಾಗಸೇನ। ಕೇ ಕಾಲೇ ಮರನ್ತಿ। ಕೇ ಅಕಾಲೇ ಮರನ್ತೀತಿ॥ ದಿಟ್ಠಪುಬ್ಬಾ ಪನ। ಮಹಾರಾಜ। ತಯಾ ಅಮ್ಬರುಕ್ಖಾ ವಾ ಜಮ್ಬುರುಕ್ಖಾ ವಾ। ಅಞ್ಞಸ್ಮಾ ವಾ ಪನ ಫಲರುಕ್ಖಾ ಫಲಾನಿ ಪತನ್ತಾನಿ ಆಮಾನಿ ಚ ಪಕ್ಕಾನಿ ಚಾತಿ॥ ಆಮ। ಭನ್ತೇತಿ। ಯಾನಿ ತಾನಿ। ಮಹಾರಾಜ। ಫಲಾನಿ ರುಕ್ಖತೋ ಪತನ್ತಿ। ಸಬ್ಬಾನಿ ತಾನಿ ಕಾಲೇ ಯೇವ ಪತನ್ತಿ। ಉದಾಹು ಅಕಾಲೇಪೀತಿ॥ ಯಾನಿ ತಾನಿ। ಭನ್ತೇ ನಾಗಸೇನ। ಫಲಾನಿ ಪರಿಪಕ್ಕಾನಿ ವಿಲೀನಾನಿ ಪತನ್ತಿ। ಸಬ್ಬಾನಿ ತಾನಿ ಕಾಲೇ ಪತನ್ತಿ। ಯಾನಿ ಪನ ತಾನಿ ಅವಸೇಸಾನಿ ಫಲಾನಿ ತೇಸು ಕಾನಿಚಿ ಕಿಮಿವಿದ್ಧಾನಿ ಪತನ್ತಿ। ಕಾನಿಚಿ ಲಗುಳಹತಾನಿ ಪತನ್ತಿ। ಕಾನಿಚಿ ವಾತಪ್ಪಹತಾನಿ ಪತನ್ತಿ। ಕಾನಿಚಿ ಅನ್ತೋಪೂತಿಕಾನಿ ಹುತ್ವಾ ಪತನ್ತಿ। ಸಬ್ಬಾನಿ ತಾನಿ ಅಕಾಲೇ ಪತನ್ತೀತಿ। ಏವಮೇವ ಖೋ। ಮಹಾರಾಜ। ಯೇ ತೇ ಜರಾವೇಗಹತಾ ಮರನ್ತಿ। ತೇ ಯೇವ ಕಾಲೇ ಮರನ್ತಿ। ಅವಸೇಸಾ ಕೇಚಿ ಕಮ್ಮಪ್ಪಟಿಬಾಳ್ಹಾ ಮರನ್ತಿ। ಕೇಚಿ ಗತಿಪ್ಪಟಿಬಾಳ್ಹಾ ಮರನ್ತಿ। ಕೇಚಿ ಕಿರಿಯಪ್ಪಟಿಬಾಳ್ಹಾ ಮರನ್ತೀತಿ।>
      text <ಭನ್ತೇ ನಾಗಸೇನ। ಯೇ ತೇ ಕಮ್ಮಪ್ಪಟಿಬಾಳ್ಹಾ ಮರನ್ತಿ। ಯೇಪಿ ತೇ ಗತಿಪ್ಪಟಿಬಾಳ್ಹಾ ಮರನ್ತಿ। ಯೇಪಿ ತೇ ಕಿರಿಯಪ್ಪಟಿಬಾಳ್ಹಾ ಮರನ್ತಿ। ಯೇಪಿ ತೇ ಜರಾವೇಗಪ್ಪಟಿಬಾಳ್ಹಾ ಮರನ್ತಿ। ಸಬ್ಬೇ ತೇ ಕಾಲೇ ಯೇವ ಮರನ್ತಿ। ಯೋಪಿ ಮಾತುಕುಚ್ಛಿಗತೋ ಮರತಿ। ಸೋ ತಸ್ಸ ಕಾಲೋ। ಕಾಲೇ ಯೇವ ಸೋ ಮರತಿ। ಯೋಪಿ ವಿಜಾತಘರೇ ಮರತಿ। ಸೋ ತಸ್ಸ ಕಾಲೋ। ಸೋಪಿ ಕಾಲೇ ಯೇವ ಮರತಿ। ಯೋಪಿ ಮಾಸಿಕೋ ಮರತಿ…ಪೇ॰… ಯೋಪಿ ವಸ್ಸಸತಿಕೋ ಮರತಿ। ಸೋ ತಸ್ಸ ಕಾಲೋ। ಕಾಲೇ ಯೇವ ಸೋ ಮರತಿ। ತೇನ ಹಿ। ಭನ್ತೇ ನಾಗಸೇನ। ಅಕಾಲೇ ಮರಣಂ ನಾಮ ನ ಹೋತಿ। ಯೇ ಕೇಚಿ ಮರನ್ತಿ। ಸಬ್ಬೇ ತೇ ಕಾಲೇ ಯೇವ ಮರನ್ತೀತಿ।>
      text <ಸತ್ತಿಮೇ। ಮಹಾರಾಜ। ವಿಜ್ಜಮಾನೇಪಿ ಉತ್ತರಿಂ ಆಯುಸ್ಮಿಂ ಅಕಾಲೇ ಮರನ್ತಿ। ಕತಮೇ ಸತ್ತ॥ ಜಿಘಚ್ಛಿತೋ। ಮಹಾರಾಜ। ಭೋಜನಂ ಅಲಭಮಾನೋ ಉಪಹತಬ್ಭನ್ತರೋ ವಿಜ್ಜಮಾನೇಪಿ ಉತ್ತರಿಂ ಆಯುಸ್ಮಿಂ ಅಕಾಲೇ ಮರತಿ। ಪಿಪಾಸಿತೋ। ಮಹಾರಾಜ। ಪಾನೀಯಂ ಅಲಭಮಾನೋ ಪರಿಸುಕ್ಖಹದಯೋ ವಿಜ್ಜಮಾನೇಪಿ ಉತ್ತರಿಂ ಆಯುಸ್ಮಿಂ ಅಕಾಲೇ ಮರತಿ। ಅಹಿನಾ ದಟ್ಠೋ। ಮಹಾರಾಜ। ವಿಸವೇಗಾಭಿಹತೋ ತಿಕಿಚ್ಛಕಂ ಅಲಭಮಾನೋ ವಿಜ್ಜಮಾನೇಪಿ ಉತ್ತರಿಂ ಆಯುಸ್ಮಿಂ ಅಕಾಲೇ ಮರತಿ। ವಿಸಮಾಸಿತೋ। ಮಹಾರಾಜ। ಡಯ್ಹನ್ತೇಸು ಅಙ್ಗಪಚ್ಚಙ್ಗೇಸು ಅಗದಂ ಅಲಭಮಾನೋ ವಿಜ್ಜಮಾನೇಪಿ ಉತ್ತರಿಂ ಆಯುಸ್ಮಿಂ ಅಕಾಲೇ ಮರತಿ। ಅಗ್ಗಿಗತೋ। ಮಹಾರಾಜ। ಝಾಯಮಾನೋ ನಿಬ್ಬಾಪನಂ ಅಲಭಮಾನೋ ವಿಜ್ಜಮಾನೇಪಿ ಉತ್ತರಿಂ ಆಯುಸ್ಮಿಂ ಅಕಾಲೇ ಮರತಿ। ಉದಕಗತೋ। ಮಹಾರಾಜ। ಪತಿಟ್ಠಂ ಅಲಭಮಾನೋ ವಿಜ್ಜಮಾನೇಪಿ ಉತ್ತರಿಂ ಆಯುಸ್ಮಿಂ ಅಕಾಲೇ ಮರತಿ। ಸತ್ತಿಹತೋ। ಮಹಾರಾಜ। ಆಬಾಧಿಕೋ ಭಿಸಕ್ಕಂ ಅಲಭಮಾನೋ ವಿಜ್ಜಮಾನೇಪಿ ಉತ್ತರಿಂ ಆಯುಸ್ಮಿಂ ಅಕಾಲೇ ಮರತಿ। ಇಮೇ ಖೋ। ಮಹಾರಾಜ। ಸತ್ತ ವಿಜ್ಜಮಾನೇಪಿ ಉತ್ತರಿಂ ಆಯುಸ್ಮಿಂ ಅಕಾಲೇ ಮರನ್ತಿ। ತತ್ರಾಪಾಹಂ। ಮಹಾರಾಜ। ಏಕಂಸೇನ ವದಾಮಿ।>
      text <ಅಟ್ಠವಿಧೇನ। ಮಹಾರಾಜ। ಸತ್ತಾನಂ ಕಾಲಙ್ಕಿರಿಯಾ ಹೋತಿ। ವಾತಸಮುಟ್ಠಾನೇನ ಪಿತ್ತಸಮುಟ್ಠಾನೇನ ಸೇಮ್ಹಸಮುಟ್ಠಾನೇನ ಸನ್ನಿಪಾತಿಕೇನ ಉತುವಿಪರಿಣಾಮೇನ ವಿಸಮಪರಿಹಾರೇನ ಓಪಕ್ಕಮಿಕೇನ ಕಮ್ಮವಿಪಾಕೇನ। ಮಹಾರಾಜ। ಸತ್ತಾನಂ ಕಾಲಙ್ಕಿರಿಯಾ ಹೋತಿ। ತತ್ರ। ಮಹಾರಾಜ। ಯದಿದಂ ಕಮ್ಮವಿಪಾಕೇನ ಕಾಲಙ್ಕಿರಿಯಾ। ಸಾ ಯೇವ ತತ್ಥ ಸಾಮಯಿಕಾ ಕಾಲಙ್ಕಿರಿಯಾ। ಅವಸೇಸಾ ಅಸಾಮಯಿಕಾ ಕಾಲಙ್ಕಿರಿಯಾತಿ। ಭವತಿ ಚ>
      text <ಕೇಚಿ। ಮಹಾರಾಜ। ಸತ್ತಾ ಪುಬ್ಬೇ ಕತೇನ ತೇನ ತೇನ ಅಕುಸಲಕಮ್ಮವಿಪಾಕೇನ ಮರನ್ತಿ। ಇಧ। ಮಹಾರಾಜ। ಯೋ ಪುಬ್ಬೇ ಪರೇ ಜಿಘಚ್ಛಾಯ ಮಾರೇತಿ। ಸೋ ಬಹೂನಿ ವಸ್ಸಸತಸಹಸ್ಸಾನಿ ಜಿಘಚ್ಛಾಯ ಪರಿಪೀಳಿತೋ ಛಾತೋ ಪರಿಕಿಲನ್ತೋ ಸುಕ್ಖಮಿಲಾತಹದಯೋ ಬುಭುಕ್ಖಿತೋ ವಿಸುಕ್ಖಿತೋ ಝಾಯನ್ತೋ ಅಬ್ಭನ್ತರಂ ಪರಿಡಯ್ಹನ್ತೋ ಜಿಘಚ್ಛಾಯ ಯೇವ ಮರತಿ ದಹರೋಪಿ ಮಜ್ಝಿಮೋಪಿ ಮಹಲ್ಲಕೋಪಿ। ಇದಮ್ಪಿ ತಸ್ಸ ಸಾಮಯಿಕಮರಣಂ।>
      text <ಯೋ ಪುಬ್ಬೇ ಪರೇ ಪಿಪಾಸಾಯ ಮಾರೇತಿ। ಸೋ ಬಹೂನಿ ವಸ್ಸಸತಸಹಸ್ಸಾನಿ ಪೇತೋ ಹುತ್ವಾ ನಿಜ್ಝಾಮತಣ್ಹಿಕೋ ಸಮಾನೋ ಲೂಖೋ ಕಿಸೋ ಪರಿಸುಕ್ಖಿತಹದಯೋ ಪಿಪಾಸಾಯ ಯೇವ ಮರತಿ ದಹರೋಪಿ ಮಜ್ಝಿಮೋಪಿ ಮಹಲ್ಲಕೋಪಿ। ಇದಮ್ಪಿ ತಸ್ಸ ಸಾಮಯಿಕಮರಣಂ।>
      text <ಯೋ ಪುಬ್ಬೇ ಪರೇ ಅಹಿನಾ ಡಂಸಾಪೇತ್ವಾ ಮಾರೇತಿ। ಸೋ ಬಹೂನಿ ವಸ್ಸಸತಸಹಸ್ಸಾನಿ ಅಜಗರಮುಖೇನೇವ ಅಜಗರಮುಖಂ ಕಣ್ಹಸಪ್ಪಮುಖೇನೇವ ಕಣ್ಹಸಪ್ಪಮುಖಂ ಪರಿವತ್ತಿತ್ವಾ ತೇಹಿ ಖಾಯಿತಖಾಯಿತೋ ಅಹೀಹಿ ದಟ್ಠೋ ಯೇವ ಮರತಿ ದಹರೋಪಿ ಮಜ್ಝಿಮೋಪಿ ಮಹಲ್ಲಕೋಪಿ। ಇದಮ್ಪಿ ತಸ್ಸ ಸಾಮಯಿಕಮರಣಂ।>
      text <ಯೋ ಪುಬ್ಬೇ ಪರೇ ವಿಸಂ ದತ್ವಾ ಮಾರೇತಿ। ಸೋ ಬಹೂನಿ ವಸ್ಸಸತಸಹಸ್ಸಾನಿ ಡಯ್ಹನ್ತೇಹಿ ಅಙ್ಗಪಚ್ಚಙ್ಗೇಹಿ ಭಿಜ್ಜಮಾನೇನ ಸರೀರೇನ ಕುಣಪಗನ್ಧಂ ವಾಯನ್ತೋ ವಿಸೇನೇವ ಮರತಿ ದಹರೋಪಿ ಮಜ್ಝಿಮೋಪಿ ಮಹಲ್ಲಕೋಪಿ। ಇದಮ್ಪಿ ತಸ್ಸ ಸಾಮಯಿಕಮರಣಂ।>
      text <ಯೋ ಪುಬ್ಬೇ ಪರೇ ಅಗ್ಗಿನಾ ಮಾರೇತಿ। ಸೋ ಬಹೂನಿ ವಸ್ಸಸತಸಹಸ್ಸಾನಿ ಅಙ್ಗಾರಪಬ್ಬತೇನೇವ ಅಙ್ಗಾರಪಬ್ಬತಂ ಯಮವಿಸಯೇನೇವ ಯಮವಿಸಯಂ ಪರಿವತ್ತಿತ್ವಾ ದಡ್ಢವಿದಡ್ಢಗತ್ತೋ ಅಗ್ಗಿನಾ ಯೇವ ಮರತಿ ದಹರೋಪಿ ಮಜ್ಝಿಮೋಪಿ ಮಲಲ್ಲಕೋಪಿ। ಇದಮ್ಪಿ ತಸ್ಸ ಸಾಮಯಿಕಮರಣಂ।>
      text <ಯೋ ಪುಬ್ಬೇ ಪರೇ ಉದಕೇನ ಮಾರೇತಿ। ಸೋ ಬಹೂನಿ ವಸ್ಸಸತಸಹಸ್ಸಾನಿ ಹತವಿಲುತ್ತಭಗ್ಗದುಬ್ಬಲಗತ್ತೋ ಖುಬ್ಭಿತಚಿತ್ತೋ ಉದಕೇನೇವ ಮರತಿ ದಹರೋಪಿ ಮಜ್ಝಿಮೋಪಿ ಮಹಲ್ಲಕೋಪಿ। ಇದಮ್ಪಿ ತಸ್ಸ ಸಾಮಯಿಕಮರಣಂ।>
      text <ಯೋ ಪುಬ್ಬೇ ಪರೇ ಸತ್ತಿಯಾ ಮಾರೇತಿ। ಸೋ ಬಹೂನಿ ವಸ್ಸಸತಸಹಸ್ಸಾನಿ ಛಿನ್ನಭಿನ್ನಕೋಟ್ಟಿತವಿಕೋಟ್ಟಿತೋ ಸತ್ತಿಮುಖಸಮಾಹತೋ ಸತ್ತಿಯಾ ಯೇವ ಮರತಿ ದಹರೋಪಿ ಮಜ್ಝಿಮೋಪಿ ಮಹಲ್ಲಕೋಪಿ। ಇದಮ್ಪಿ ತಸ್ಸ ಸಾಮಯಿಕಮರಣಂ।>
      text <ಭನ್ತೇ ನಾಗಸೇನ। ಅಕಾಲೇ ಮರಣಂ ಅತ್ಥೀತಿ ಯಂ ವದೇತಿ। ಇಙ್ಘ ಮೇ ತ್ವಂ ತತ್ಥ ಕಾರಣಂ ಅತಿದಿಸಾತಿ। ಯಥಾ। ಮಹಾರಾಜ। ಮಹತಿಮಹಾಅಗ್ಗಿಕ್ಖನ್ಧೋ ಆದಿನ್ನತಿಣಕಟ್ಠಸಾಖಾಪಲಾಸೋ ಪರಿಯಾದಿನ್ನಭಕ್ಖೋ ಉಪಾದಾನಸಙ್ಖಯಾ ನಿಬ್ಬಾಯತಿ। ಸೋ ಅಗ್ಗಿ ವುಚ್ಚತಿ ಅನೀತಿಕೋ ಅನುಪದ್ದವೋ ಸಮಯೇ ನಿಬ್ಬುತೋ ನಾಮಾತಿ। ಏವಮೇವ ಖೋ। ಮಹಾರಾಜ। ಯೋ ಕೋಚಿ ಬಹೂನಿ ದಿವಸಸಹಸ್ಸಾನಿ ಜೀವಿತ್ವಾ ಜರಾಜಿಣ್ಣೋ ಆಯುಕ್ಖಯಾ ಅನೀತಿಕೋ ಅನುಪದ್ದವೋ ಮರತಿ। ಸೋ ವುಚ್ಚತಿ ಸಮಯೇ ಮರಣಮುಪಗತೋತಿ।>
      text <ಯಥಾ ವಾ ಪನ। ಮಹಾರಾಜ। ಮಹತಿಮಹಾಅಗ್ಗಿಕ್ಖನ್ಧೋ ಆದಿನ್ನತಿಣಕಟ್ಠಸಾಖಾಪಲಾಸೋ ಅಸ್ಸ। ತಂ ಅಪರಿಯಾದಿನ್ನೇ ಯೇವ ತಿಣಕಟ್ಠಸಾಖಾಪಲಾಸೇ ಮಹತಿಮಹಾಮೇಘೋ ಅಭಿಪ್ಪವಸ್ಸಿತ್ವಾ ನಿಬ್ಬಾಪೇಯ್ಯ। ಅಪಿ ನು ಖೋ। ಮಹಾರಾಜ। ಮಹಾಅಗ್ಗಿಕ್ಖನ್ಧೋ ಸಮಯೇ ನಿಬ್ಬುತೋ ನಾಮ ಹೋತೀತಿ॥ ನ ಹಿ। ಭನ್ತೇತಿ। ಕಿಸ್ಸ ಪನ ಸೋ। ಮಹಾರಾಜ। ಪಚ್ಛಿಮೋ ಅಗ್ಗಿಕ್ಖನ್ಧೋ ಪುರಿಮಕೇನ ಅಗ್ಗಿಕ್ಖನ್ಧೇನ ಸಮಸಮಗತಿಕೋ ನಾಹೋಸೀತಿ॥ ಆಗನ್ತುಕೇನ। ಭನ್ತೇ। ಮೇಘೇನ ಪಟಿಪೀಳಿತೋ ಸೋ ಅಗ್ಗಿಕ್ಖನ್ಧೋ ಅಸಮಯೇ ನಿಬ್ಬುತೋತಿ। ಏವಮೇವ ಖೋ। ಮಹಾರಾಜ। ಯೋ ಕೋಚಿ ಅಕಾಲೇ ಮರತಿ। ಸೋ ಆಗನ್ತುಕೇನ ರೋಗೇನ ಪಟಿಪೀಳಿತೋ ವಾತಸಮುಟ್ಠಾನೇನ ವಾ ಪಿತ್ತಸಮುಟ್ಠಾನೇನ ವಾ ಸೇಮ್ಹಸಮುಟ್ಠಾನೇನ ವಾ ಸನ್ನಿಪಾತಿಕೇನ ವಾ ಉತುಪರಿಣಾಮಜೇನ ವಾ ವಿಸಮಪರಿಹಾರಜೇನ ವಾ ಓಪಕ್ಕಮಿಕೇನ ವಾ ಜಿಘಚ್ಛಾಯ ವಾ ಪಿಪಾಸಾಯ ವಾ ಸಪ್ಪದಟ್ಠೇನ ವಾ ವಿಸಮಾಸಿತೇನ ವಾ ಅಗ್ಗಿನಾ ವಾ ಉದಕೇನ ವಾ ಸತ್ತಿವೇಗಪ್ಪಟಿಪೀಳಿತೋ ವಾ ಅಕಾಲೇ ಮರತಿ। ಇದಮೇತ್ಥ। ಮಹಾರಾಜ। ಕಾರಣಂ। ಯೇನ ಕಾರಣೇನ ಅಕಾಲೇ ಮರಣಂ ಅತ್ಥಿ।>
      text <ಯಥಾ ವಾ ಪನ। ಮಹಾರಾಜ। ಗಗನೇ ಮಹತಿಮಹಾವಲಾಹಕೋ ಉಟ್ಠಹಿತ್ವಾ ನಿನ್ನಞ್ಚ ಥಲಞ್ಚ ಪರಿಪೂರಯನ್ತೋ ಅಭಿವಸ್ಸತಿ। ಸೋ ವುಚ್ಚತಿ ಮೇಘೋ ಅನೀತಿಕೋ ಅನುಪದ್ದವೋ ವಸ್ಸತೀತಿ। ಏವಮೇವ ಖೋ। ಮಹಾರಾಜ। ಯೋ ಕೋಚಿ ಚಿರಂ ಜೀವಿತ್ವಾ ಜರಾಜಿಣ್ಣೋ ಆಯುಕ್ಖಯಾ ಅನೀತಿಕೋ ಅನುಪದ್ದವೋ ಮರತಿ। ಸೋ ವುಚ್ಚತಿ ಸಮಯೇ ಮರಣಮುಪಗತೋತಿ।>
      text <ಯಥಾ ವಾ ಪನ। ಮಹಾರಾಜ। ಗಗನೇ ಮಹತಿಮಹಾವಲಾಹಕೋ ಉಟ್ಠಹಿತ್ವಾ ಅನ್ತರಾಯೇವ ಮಹತಾ ವಾತೇನ ಅಬ್ಭತ್ಥಂ ಗಚ್ಛೇಯ್ಯ। ಅಪಿ ನು ಖೋ ಸೋ। ಮಹಾರಾಜ। ಮಹಾವಲಾಹಕೋ ಸಮಯೇ ವಿಗತೋ ನಾಮ ಹೋತೀತಿ॥ ನ ಹಿ। ಭನ್ತೇತಿ। ಕಿಸ್ಸ ಪನ ಸೋ। ಮಹಾರಾಜ। ಪಚ್ಛಿಮೋ ವಲಾಹಕೋ ಪುರಿಮೇನ ವಲಾಹಕೇನ ಸಮಸಮಗತಿಕೋ ನಾಹೋಸೀತಿ॥ ಆಗನ್ತುಕೇನ। ಭನ್ತೇ। ವಾತೇನ ಪಟಿಪೀಳಿತೋ ಸೋ ವಲಾಹಕೋ ಅಸಮಯಪ್ಪತ್ತೋ ಯೇವ ವಿಗತೋತಿ। ಏವಮೇವ ಖೋ। ಮಹಾರಾಜ। ಯೋ ಕೋಚಿ ಅಕಾಲೇ ಮರತಿ। ಸೋ ಆಗನ್ತುಕೇನ ರೋಗೇನ ಪಟಿಪೀಳಿತೋ ವಾತಸಮುಟ್ಠಾನೇನ ವಾ…ಪೇ॰… ಸತ್ತಿವೇಗಪ್ಪಟಿಪೀಳಿತೋ ವಾ ಅಕಾಲೇ ಮರತಿ। ಇದಮೇತ್ಥ। ಮಹಾರಾಜ। ಕಾರಣಂ। ಯೇನ ಕಾರಣೇನ ಅಕಾಲೇ ಮರಣಂ ಅತ್ಥೀತಿ।>
      text <ಯಥಾ ವಾ ಪನ। ಮಹಾರಾಜ। ಬಲವಾ ಆಸೀವಿಸೋ ಕುಪಿತೋ ಕಿಞ್ಚಿದೇವ ಪುರಿಸಂ ಡಂಸೇಯ್ಯ। ತಸ್ಸ ತಂ ವಿಸಂ ಅನೀತಿಕಂ ಅನುಪದ್ದವಂ ಮರಣಂ ಪಾಪೇಯ್ಯ। ತಂ ವಿಸಂ ವುಚ್ಚತಿ ಅನೀತಿಕಮನುಪದ್ದವಂ ಕೋಟಿಗತನ್ತಿ। ಏವಮೇವ ಖೋ। ಮಹಾರಾಜ। ಯೋ ಕೋಚಿ ಚಿರಂ ಜೀವಿತ್ವಾ ಜರಾಜಿಣ್ಣೋ ಆಯುಕ್ಖಯಾ ಅನೀತಿಕೋ ಅನುಪದ್ದವೋ ಮರತಿ। ಸೋ ವುಚ್ಚತಿ ಅನೀತಿಕೋ ಅನುಪದ್ದವೋ ಜೀವಿತಕೋಟಿಗತೋ ಸಾಮಯಿಕಂ ಮರಣಮುಪಗತೋತಿ।>
      text <ಯಥಾ ವಾ ಪನ। ಮಹಾರಾಜ। ಬಲವತಾ ಆಸೀವಿಸೇನ ದಟ್ಠಸ್ಸ ಅನ್ತರಾಯೇವ ಆಹಿತುಣ್ಡಿಕೋ ಅಗದಂ ದತ್ವಾ ಅವಿಸಂ ಕರೇಯ್ಯ। ಅಪಿ ನು ಖೋ ತಂ। ಮಹಾರಾಜ। ವಿಸಂ ಸಮಯೇ ವಿಗತಂ ನಾಮ ಹೋತೀತಿ॥ ನ ಹಿ ಭನ್ತೇತಿ। ಕಿಸ್ಸ ಪನ ತಂ। ಮಹಾರಾಜ। ಪಚ್ಛಿಮಂ ವಿಸಂ ಪುರಿಮಕೇನ ವಿಸೇನ ಸಮಸಮಗತಿಕಂ ನಾಹೋಸೀತಿ॥ ಆಗನ್ತುಕೇನ। ಭನ್ತೇ। ಅಗದೇನ ಪಟಿಪೀಳಿತಂ ವಿಸಂ ಅಕೋಟಿಗತಂ ಯೇವ ವಿಗತನ್ತಿ। ಏವಮೇವ ಖೋ। ಮಹಾರಾಜ। ಯೋ ಕೋಚಿ ಅಕಾಲೇ ಮರತಿ। ಸೋ ಆಗನ್ತುಕೇನ ರೋಗೇನ ಪಟಿಪೀಳಿತೋ ವಾತಸಮುಟ್ಠಾನೇನ ವಾ…ಪೇ॰… ಸತ್ತಿವೇಗಪ್ಪಟಿಪೀಳಿತೋ ವಾ ಅಕಾಲೇ ಮರತಿ। ಇದಮೇತ್ಥ। ಮಹಾರಾಜ। ಕಾರಣಂ। ಯೇನ ಕಾರಣೇನ ಅಕಾಲೇ ಮರಣಂ ಅತ್ಥೀತಿ।>
      text <ಯಥಾ ವಾ ಪನ। ಮಹಾರಾಜ। ಇಸ್ಸಾಸೋ ಸರಂ ಪಾತೇಯ್ಯ। ಸಚೇ ಸೋ ಸರೋ ಯಥಾಗತಿಗಮನಪಥಮತ್ಥಕಂ ಗಚ್ಛತಿ। ಸೋ ಸರೋ ವುಚ್ಚತಿ ಅನೀತಿಕೋ ಅನುಪದ್ದವೋ ಯಥಾಗತಿಗಮನಪಥಮತ್ಥಕಂ ಗತೋ ನಾಮಾತಿ। ಏವಮೇವ ಖೋ। ಮಹಾರಾಜ। ಯೋ ಕೋಚಿ ಚಿರಂ ಜೀವಿತ್ವಾ ಜರಾಜಿಣ್ಣೋ ಆಯುಕ್ಖಯಾ ಅನೀತಿಕೋ ಅನುಪದ್ದವೋ ಮರತಿ। ಸೋ ವುಚ್ಚತಿ ಅನೀತಿಕೋ ಅನುಪದ್ದವೋ ಸಮಯೇ ಮರಣಮುಪಗತೋತಿ।>
      text <ಯಥಾ ವಾ ಪನ। ಮಹಾರಾಜ। ಇಸ್ಸಾಸೋ ಸರಂ ಪಾತೇಯ್ಯ। ತಸ್ಸ ತಂ ಸರಂ ತಸ್ಮಿಂ ಯೇವ ಖಣೇ ಕೋಚಿ ಗಣ್ಹೇಯ್ಯ। ಅಪಿ ನು ಖೋ ಸೋ। ಮಹಾರಾಜ। ಸರೋ ಯಥಾಗತಿಗಮನಪಥಮತ್ಥಕಂ ಗತೋ ನಾಮ ಹೋತೀತಿ॥ ನ ಹಿ। ಭನ್ತೇತಿ। ಕಿಸ್ಸ ಪನ ಸೋ। ಮಹಾರಾಜ। ಪಚ್ಛಿಮೋ ಸರೋ ಪುರಿಮಕೇನ ಸರೇನ ಸಮಸಮಗತಿಕೋ ನಾಹೋಸೀತಿ॥ ಆಗನ್ತುಕೇನ। ಭನ್ತೇ। ಗಹಣೇನ ತಸ್ಸ ಸರಸ್ಸ ಗಮನಂ ಉಪಚ್ಛಿನ್ನನ್ತಿ। ಏವಮೇವ ಖೋ। ಮಹಾರಾಜ। ಯೋ ಕೋಚಿ ಅಕಾಲೇ ಮರತಿ। ಸೋ ಆಗನ್ತುಕೇನ ರೋಗೇನ ಪಟಿಪೀಳಿತೋ ವಾತಸಮುಟ್ಠಾನೇನ ವಾ…ಪೇ॰… ಸತ್ತಿವೇಗಪ್ಪಟಿಪೀಳಿತೋ ವಾ ಅಕಾಲೇ ಮರತಿ। ಇದಮೇತ್ಥ। ಮಹಾರಾಜ। ಕಾರಣಂ। ಯೇನ ಕಾರಣೇನ ಅಕಾಲೇ ಮರಣಂ ಅತ್ಥೀತಿ।>
      text <ಯಥಾ ವಾ ಪನ। ಮಹಾರಾಜ। ಯೋ ಕೋಚಿ ಲೋಹಮಯಂ ಭಾಜನಂ ಆಕೋಟೇಯ್ಯ। ತಸ್ಸ ಆಕೋಟನೇನ ಸದ್ದೋ ನಿಬ್ಬತ್ತಿತ್ವಾ ಯಥಾಗತಿಗಮನಪಥಮತ್ಥಕಂ ಗಚ್ಛತಿ। ಸೋ ಸದ್ದೋ ವುಚ್ಚತಿ ಅನೀತಿಕೋ ಅನುಪದ್ದವೋ ಯಥಾಗತಿಗಮನಪಥಮತ್ಥಕಂ ಗತೋ ನಾಮಾತಿ। ಏವಮೇವ ಖೋ। ಮಹಾರಾಜ। ಯೋ ಕೋಚಿ ಬಹೂನಿ ದಿವಸಸಹಸ್ಸಾನಿ ಜೀವಿತ್ವಾ ಜರಾಜಿಣ್ಣೋ ಆಯುಕ್ಖಯಾ ಅನೀತಿಕೋ ಅನುಪದ್ದವೋ ಮರತಿ। ಸೋ ವುಚ್ಚತಿ ಅನೀತಿಕೋ ಅನುಪದ್ದವೋ ಸಮಯೇ ಮರಣಮುಪಾಗತೋತಿ।>
      text <ಯಥಾ ವಾ ಪನ। ಮಹಾರಾಜ। ಯೋ ಕೋಚಿ ಲೋಹಮಯಂ ಭಾಜನಂ ಆಕೋಟೇಯ್ಯ। ತಸ್ಸ ಆಕೋಟನೇನ ಸದ್ದೋ ನಿಬ್ಬತ್ತೇಯ್ಯ। ನಿಬ್ಬತ್ತೇ ಸದ್ದೇ ಅದೂರಗತೇ ಕೋಚಿ ಆಮಸೇಯ್ಯ। ಸಹ ಆಮಸನೇನ ಸದ್ದೋ ನಿರುಜ್ಝೇಯ್ಯ। ಅಪಿ ನು ಖೋ ಸೋ। ಮಹಾರಾಜ। ಸದ್ದೋ ಯಥಾಗತಿಗಮನಪಥಮತ್ಥಕಂ ಗತೋ ನಾಮ ಹೋತೀತಿ॥ ನ ಹಿ। ಭನ್ತೇತಿ। ಕಿಸ್ಸ ಪನ। ಮಹಾರಾಜ। ಪಚ್ಛಿಮೋ ಸದ್ದೋ ಪುರಿಮಕೇನ ಸದ್ದೇನ ಸಮಸಮಗತಿಕೋ ನಾಹೋಸೀತಿ॥ ಆಗನ್ತುಕೇನ। ಭನ್ತೇ। ಆಮಸನೇನ ಸೋ ಸದ್ದೋ ಉಪರತೋತಿ। ಏವಮೇವ ಖೋ। ಮಹಾರಾಜ। ಯೋ ಕೋಚಿ ಅಕಾಲೇ ಮರತಿ। ಸೋ ಆಗನ್ತುಕೇನ ರೋಗೇನ ಪಟಿಪೀಳಿತೋ ವಾತಸಮುಟ್ಠಾನೇನ ವಾ…ಪೇ॰… ಸತ್ತಿವೇಗಪ್ಪಟಿಪೀಳಿತೋ ವಾ ಅಕಾಲೇ ಮರತಿ। ಇದಮೇತ್ಥ ಮಹಾರಾಜ ಕಾರಣಂ। ಯೇನ ಕಾರಣೇನ ಅಕಾಲೇ ಮರಣಂ ಅತ್ಥೀತಿ।>
      text <ಯಥಾ ವಾ ಪನ। ಮಹಾರಾಜ। ಖೇತ್ತೇ ಸುವಿರೂಳ್ಹಂ ಧಞ್ಞಬೀಜಂ ಸಮ್ಮಾ ಪವತ್ತಮಾನೇನ ವಸ್ಸೇನ ಓತತವಿತತಆಕಿಣ್ಣಬಹುಫಲಂ ಹುತ್ವಾ ಸಸ್ಸುಟ್ಠಾನಸಮಯಂ ಪಾಪುಣಾತಿ। ತಂ ಧಞ್ಞಂ ವುಚ್ಚತಿ ಅನೀತಿಕಮನುಪದ್ದವಂ ಸಮಯಸಮ್ಪತ್ತಂ ನಾಮ ಹೋತೀತಿ। ಏವಮೇವ ಖೋ। ಮಹಾರಾಜ। ಯೋ ಕೋಚಿ ಬಹೂನಿ ದಿವಸಸಹಸ್ಸಾನಿ ಜೀವಿತ್ವಾ ಜರಾಜಿಣ್ಣೋ ಆಯುಕ್ಖಯಾ ಅನೀತಿಕೋ ಅನುಪದ್ದವೋ ಮರತಿ। ಸೋ ವುಚ್ಚತಿ ಅನೀತಿಕೋ ಅನುಪದ್ದವೋ ಸಮಯೇ ಮರಣಮುಪಗತೋತಿ।>
      text <ಯಥಾ ವಾ ಪನ। ಮಹಾರಾಜ। ಖೇತ್ತೇ ಸುವಿರೂಳ್ಹಂ ಧಞ್ಞಬೀಜಂ ಉದಕೇನ ವಿಕಲಂ ಮರೇಯ್ಯ। ಅಪಿ ನು ಖೋ ತಂ। ಮಹಾರಾಜ। ಧಞ್ಞಂ ಅಸಮಯಸಮ್ಪತ್ತಂ ನಾಮ ಹೋತೀತಿ॥ ನ ಹಿ। ಭನ್ತೇತಿ। ಕಿಸ್ಸ ಪನ ತಂ। ಮಹಾರಾಜ। ಪಚ್ಛಿಮಂ ಧಞ್ಞಂ ಪುರಿಮಕೇನ ಧಞ್ಞೇನ ಸಮಸಮಗತಿಕಂ ನಾಹೋಸೀತಿ॥ ಆಗನ್ತುಕೇನ। ಭನ್ತೇ। ಉಣ್ಹೇನ ಪಟಿಪೀಳಿತಂ ತಂ ಧಞ್ಞಂ ಮತನ್ತಿ। ಏವಮೇವ ಖೋ। ಮಹಾರಾಜ। ಯೋ ಕೋಚಿ ಅಕಾಲೇ ಮರತಿ। ಸೋ ಆಗನ್ತುಕೇನ ರೋಗೇನ ಪಟಿಪೀಳಿತೋ ವಾತಸಮುಟ್ಠಾನೇನ ವಾ…ಪೇ॰… ಸತ್ತಿವೇಗಪ್ಪಟಿಪೀಳಿತೋ ವಾ ಅಕಾಲೇ ಮರತಿ। ಇದಮೇತ್ಥ। ಮಹಾರಾಜ। ಕಾರಣಂ। ಯೇನ ಕಾರಣೇನ ಅಕಾಲೇ ಮರಣಂ ಅತ್ಥೀತಿ।>
      text <ಸುತಪುಬ್ಬಂ ಪನ ತಯಾ। ಮಹಾರಾಜ। ಸಮ್ಪನ್ನತರುಣಸಸ್ಸಂ ಕಿಮಯೋ ಉಟ್ಠಹಿತ್ವಾ ಸಮೂಲಂ ನಾಸೇನ್ತೀತಿ॥ ಸುತಪುಬ್ಬಞ್ಚೇವ ತಂ। ಭನ್ತೇ। ಅಮ್ಹೇಹಿ ದಿಟ್ಠಪುಬ್ಬಞ್ಚಾತಿ। ಕಿಂ ನು ಖೋ ತಂ। ಮಹಾರಾಜ। ಸಸ್ಸಂ ಕಾಲೇ ನಟ್ಠಂ। ಉದಾಹು ಅಕಾಲೇ ನಟ್ಠನ್ತಿ॥ ಅಕಾಲೇ। ಭನ್ತೇ। ಯದಿ ಖೋ ತಂ। ಭನ್ತೇ। ಸಸ್ಸಂ ಕಿಮಯೋ ನ ಖಾದೇಯ್ಯುಂ। ಸಸ್ಸುದ್ಧರಣಸಮಯಂ ಪಾಪುಣೇಯ್ಯಾತಿ। ಕಿಂ ಪನ। ಮಹಾರಾಜ। ಆಗನ್ತುಕೇನ ಉಪಘಾತೇನ ಸಸ್ಸಂ ವಿನಸ್ಸತಿ। ನಿರುಪಘಾತಂ ಸಸ್ಸಂ ಸಸ್ಸುದ್ಧರಣಸಮಯಂ ಪಾಪುಣಾತೀತಿ॥ ಆಮ। ಭನ್ತೇತಿ। ಏವಮೇವ ಖೋ। ಮಹಾರಾಜ। ಯೋ ಕೋಚಿ ಅಕಾಲೇ ಮರತಿ। ಸೋ ಆಗನ್ತುಕೇನ ರೋಗೇನ ಪಟಿಪೀಳಿತೋ ವಾತಸಮುಟ್ಠಾನೇನ ವಾ…ಪೇ॰… ಸತ್ತಿವೇಗಪ್ಪಟಿಪೀಳಿತೋ ವಾ ಮರತಿ। ಇದಮೇತ್ಥ। ಮಹಾರಾಜ। ಕಾರಣಂ। ಯೇನ ಕಾರಣೇನ ಅಕಾಲೇ ಮರಣಂ ಅತ್ಥೀತಿ।>
      text <ಸುತಪುಬ್ಬಂ ಪನ ತಯಾ। ಮಹಾರಾಜ। ಸಮ್ಪನ್ನೇ ಸಸ್ಸೇ ಫಲಭಾರನಮಿತೇ ಮಞ್ಚರಿತಪತ್ತೇ ಕರಕವಸ್ಸಂ ನಾಮ ವಸ್ಸಜಾತಿ ನಿಪತಿತ್ವಾ ವಿನಾಸೇತಿ ಅಫಲಂ ಕರೋತೀತಿ॥ ಸುತಪುಬ್ಬಞ್ಚೇವ ತಂ। ಭನ್ತೇ। ಅಮ್ಹೇಹಿ ದಿಟ್ಠಪುಬ್ಬಞ್ಚಾತಿ। ಅಪಿ ನು ಖೋ ತಂ। ಮಹಾರಾಜ। ಸಸ್ಸಂ ಕಾಲೇ ನಟ್ಠಂ। ಉದಾಹು ಅಕಾಲೇ ನಟ್ಠನ್ತಿ॥ ಅಕಾಲೇ। ಭನ್ತೇ। ಯದಿ ಖೋ ತಂ। ಭನ್ತೇ। ಸಸ್ಸಂ ಕರಕವಸ್ಸಂ ನ ವಸ್ಸೇಯ್ಯ ಸಸ್ಸುದ್ಧರಣಸಮಯಂ ಪಾಪುಣೇಯ್ಯಾತಿ। ಕಿಂ ಪನ। ಮಹಾರಾಜ। ಆಗನ್ತುಕೇನ ಉಪಘಾತೇನ ಸಸ್ಸಂ ವಿನಸ್ಸತಿ। ನಿರುಪಘಾತಂ ಸಸ್ಸಂ ಸಸ್ಸುದ್ಧರಣಸಮಯಂ ಪಾಪುಣಾತೀತಿ॥ ಆಮ। ಭನ್ತೇತಿ। ಏವಮೇವ ಖೋ। ಮಹಾರಾಜ। ಯೋ ಕೋಚಿ ಅಕಾಲೇ ಮರತಿ। ಸೋ ಆಗನ್ತುಕೇನ ರೋಗೇನ ಪಟಿಪೀಳಿತೋ ವಾತಸಮುಟ್ಠಾನೇನ ವಾ ಪಿತ್ತಸಮುಟ್ಠಾನೇನ ವಾ ಸೇಮ್ಹಸಮುಟ್ಠಾನೇನ ವಾ ಸನ್ನಿಪಾತಿಕೇನ ವಾ ಉತುಪರಿಣಾಮಜೇನ ವಾ ವಿಸಮಪರಿಹಾರಜೇನ ವಾ ಓಪಕ್ಕಮಿಕೇನ ವಾ ಜಿಘಚ್ಛಾಯ ವಾ ಪಿಪಾಸಾಯ ವಾ ಸಪ್ಪದಟ್ಠೇನ ವಾ ವಿಸಮಾಸಿತೇನ ವಾ ಅಗ್ಗಿನಾ ವಾ ಉದಕೇನ ವಾ ಸತ್ತಿವೇಗಪ್ಪಟಿಪೀಳಿತೋ ವಾ ಅಕಾಲೇ ಮರತಿ। ಯದಿ ಪನ ಆಗನ್ತುಕೇನ ರೋಗೇನ ಪಟಿಪೀಳಿತೋ ನ ಭವೇಯ್ಯ। ಸಮಯೇವ ಮರಣಂ ಪಾಪುಣೇಯ್ಯ। ಇದಮೇತ್ಥ। ಮಹಾರಾಜ। ಕಾರಣಂ। ಯೇನ ಕಾರಣೇನ ಅಕಾಲೇ ಮರಣಂ ಅತ್ಥೀತಿ।>
      text <ಅಚ್ಛರಿಯಂ। ಭನ್ತೇ ನಾಗಸೇನ। ಅಬ್ಭುತಂ ಭನ್ತೇ ನಾಗಸೇನ। ಸುದಸ್ಸಿತಂ ಕಾರಣಂ। ಸುದಸ್ಸಿತಂ ಓಪಮ್ಮಂ ಅಕಾಲೇ ಮರಣಸ್ಸ ಪರಿದೀಪನಾಯ। ಅತ್ಥಿ ಅಕಾಲೇ ಮರಣನ್ತಿ ಉತ್ತಾನೀಕತಂ ಪಾಕಟಂ ಕತಂ ವಿಭೂತಂ ಕತಂ। ಅಚಿತ್ತವಿಕ್ಖಿತ್ತಕೋಪಿ। ಭನ್ತೇ ನಾಗಸೇನ। ಮನುಜೋ ಏಕಮೇಕೇನಪಿ ತಾವ ಓಪಮ್ಮೇನ ನಿಟ್ಠಂ ಗಚ್ಛೇಯ್ಯ ಅತ್ಥಿ ಅಕಾಲೇ ಮರಣನ್ತಿ। ಕಿಂ ಪನ ಮನುಜೋ ಸಚೇತನೋ॥ ಪಠಮೋಪಮ್ಮೇನೇವಾಹಂ। ಭನ್ತೇ। ಸಞ್ಞತ್ತೋ ಅತ್ಥಿ ಅಕಾಲೇ ಮರಣನ್ತಿ। ಅಪಿ ಚ ಅಪರಾಪರಂ ನಿಬ್ಬಾಹನಂ ಸೋತುಕಾಮೋ ನ ಸಮ್ಪಟಿಚ್ಛಿನ್ತಿ।>
      stand <ಅಕಾಲಮರಣಪಞ್ಹೋ ಛಟ್ಠೋ।>
    text <೭॥ ಚೇತಿಯಪಾಟಿಹಾರಿಯಪಞ್ಹೋ>
      text <೭>, <ಭನ್ತೇ ನಾಗಸೇನ। ಸಬ್ಬೇಸಂ ಪರಿನಿಬ್ಬುತಾನಂ ಚೇತಿಯೇ ಪಾಟಿಹೀರಂ ಹೋತಿ। ಉದಾಹು ಏಕಚ್ಚಾನಂ ಯೇವ ಹೋತೀತಿ॥ ಏಕಚ್ಚಾನಂ। ಮಹಾರಾಜ। ಹೋತಿ। ಏಕಚ್ಚಾನಂ ನ ಹೋತೀತಿ। ಕತಮೇಸಂ। ಭನ್ತೇ। ಹೋತಿ। ಕತಮೇಸಂ ನ ಹೋತೀತಿ॥ ತಿಣ್ಣನ್ನಂ। ಮಹಾರಾಜ। ಅಞ್ಞತರಸ್ಸ ಅಧಿಟ್ಠಾನಾ ಪರಿನಿಬ್ಬುತಸ್ಸ ಚೇತಿಯೇ ಪಾಟಿಹೀರಂ ಹೋತಿ। ಕತಮೇಸಂ ತಿಣ್ಣನ್ನಂ॥ ಇಧ। ಮಹಾರಾಜ। ಅರಹಾ ದೇವಮನುಸ್ಸಾನಂ ಅನುಕಮ್ಪಾಯ ತಿಟ್ಠನ್ತೋವ ಅಧಿಟ್ಠಾತಿ ಏವಂನಾಮ ಚೇತಿಯೇ ಪಾಟಿಹೀರಂ ಹೋತೂತಿ। ತಸ್ಸ ಅಧಿಟ್ಠಾನವಸೇನ ಚೇತಿಯೇ ಪಾಟಿಹೀರಂ ಹೋತಿ। ಏವಂ ಅರಹತೋ ಅಧಿಟ್ಠಾನವಸೇನ ಪರಿನಿಬ್ಬುತಸ್ಸ ಚೇತಿಯೇ ಪಾಟಿಹೀರಂ ಹೋತಿ।>
      text <ಪುನ ಚಪರಂ। ಮಹಾರಾಜ। ದೇವತಾ ಮನುಸ್ಸಾನಂ ಅನುಕಮ್ಪಾಯ ಪರಿನಿಬ್ಬುತಸ್ಸ ಚೇತಿಯೇ ಪಾಟಿಹೀರಂ ದಸ್ಸೇನ್ತಿ ಇಮಿನಾ ಪಾಟಿಹೀರೇನ ಸದ್ಧಮ್ಮೋ ನಿಚ್ಚಸಮ್ಪಗ್ಗಹಿತೋ ಭವಿಸ್ಸತಿ। ಮನುಸ್ಸಾ ಚ ಪಸನ್ನಾ ಕುಸಲೇನ ಅಭಿವಡ್ಢಿಸ್ಸನ್ತೀತಿ। ಏವಂ ದೇವತಾನಂ ಅಧಿಟ್ಠಾನವಸೇನ ಪರಿನಿಬ್ಬುತಸ್ಸ ಚೇತಿಯೇ ಪಾಟಿಹೀರಂ ಹೋತಿ।>
      text <ಪುನ ಚಪರಂ। ಮಹಾರಾಜ। ಇತ್ಥೀ ವಾ ಪುರಿಸೋ ವಾ ಸದ್ಧೋ ಪಸನ್ನೋ ಪಣ್ಡಿತೋ ಬ್ಯತ್ತೋ ಮೇಧಾವೀ ಬುದ್ಧಿಸಮ್ಪನ್ನೋ ಯೋನಿಸೋ ಚಿನ್ತಯಿತ್ವಾ ಗನ್ಧಂ ವಾ ಮಾಲಂ ವಾ ದುಸ್ಸಂ ವಾ ಅಞ್ಞತರಂ ವಾ ಕಿಞ್ಚಿ ಅಧಿಟ್ಠಹಿತ್ವಾ ಚೇತಿಯೇ ಉಕ್ಖಿಪತಿ ಏವಂನಾಮ ಹೋತೂತಿ। ತಸ್ಸಪಿ ಅಧಿಟ್ಠಾನವಸೇನ ಪರಿನಿಬ್ಬುತಸ್ಸ ಚೇತಿಯೇ ಪಾಟಿಹೀರಂ ಹೋತಿ। ಏವಂ ಮನುಸ್ಸಾನಂ ಅಧಿಟ್ಠಾನವಸೇನ ಪರಿನಿಬ್ಬುತಸ್ಸ ಚೇತಿಯೇ ಪಾಟಿಹೀರಂ ಹೋತಿ।>
      text <ಇಮೇಸಂ ಖೋ। ಮಹಾರಾಜ। ತಿಣ್ಣನ್ನಂ ಅಞ್ಞತರಸ್ಸ ಅಧಿಟ್ಠಾನವಸೇನ ಪರಿನಿಬ್ಬುತಸ್ಸ ಚೇತಿಯೇ ಪಾಟಿಹೀರಂ ಹೋತಿ।>
      text <ಯದಿ। ಮಹಾರಾಜ। ತೇಸಂ ಅಧಿಟ್ಠಾನಂ ನ ಹೋತಿ। ಖೀಣಾಸವಸ್ಸಪಿ ಛಳಭಿಞ್ಞಸ್ಸ ಚೇತೋವಸಿಪ್ಪತ್ತಸ್ಸ ಚೇತಿಯೇ ಪಾಟಿಹೀರಂ ನ ಹೋತಿ। ಅಸತಿಪಿ। ಮಹಾರಾಜ। ಪಾಟಿಹೀರೇ ಚರಿತಂ ದಿಸ್ವಾ ಸುಪರಿಸುದ್ಧಂ ಓಕಪ್ಪೇತಬ್ಬಂ ನಿಟ್ಠಂ ಗನ್ತಬ್ಬಂ ಸದ್ದಹಿತಬ್ಬಂ ಸುಪರಿನಿಬ್ಬುತೋ ಅಯಂ ಬುದ್ಧಪುತ್ತೋತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಚೇತಿಯಪಾಟಿಹಾರಿಯಪಞ್ಹೋ ಸತ್ತಮೋ।>
    text <೮॥ ಧಮ್ಮಾಭಿಸಮಯಪಞ್ಹೋ>
      text <೮>, <ಭನ್ತೇ ನಾಗಸೇನ। ಯೇ ತೇ ಸಮ್ಮಾ ಪಟಿಪಜ್ಜನ್ತಿ। ತೇಸಂ ಸಬ್ಬೇಸಂ ಯೇವ ಧಮ್ಮಾಭಿಸಮಯೋ ಹೋತಿ। ಉದಾಹು ಕಸ್ಸಚಿ ನ ಹೋತೀತಿ॥ ಕಸ್ಸಚಿ। ಮಹಾರಾಜ। ಹೋತಿ। ಕಸ್ಸಚಿ ನ ಹೋತೀತಿ। ಕಸ್ಸ ಭನ್ತೇ ಹೋತಿ। ಕಸ್ಸ ನ ಹೋತೀತಿ॥ ತಿರಚ್ಛಾನಗತಸ್ಸ। ಮಹಾರಾಜ। ಸುಪ್ಪಟಿಪನ್ನಸ್ಸಾಪಿ ಧಮ್ಮಾಭಿಸಮಯೋ ನ ಹೋತಿ। ಪೇತ್ತಿವಿಸಯೂಪಪನ್ನಸ್ಸ…ಪೇ॰… ಮಿಚ್ಛಾದಿಟ್ಠಿಕಸ್ಸ…ಪೇ॰… ಕುಹಕಸ್ಸ…ಪೇ॰… ಮಾತುಘಾತಕಸ್ಸ…ಪೇ॰… ಪಿತುಘಾತಕಸ್ಸ…ಪೇ॰… ಅರಹನ್ತಘಾತಕಸ್ಸ…ಪೇ॰… ಸಙ್ಘಭೇದಕಸ್ಸ…ಪೇ॰… ಲೋಹಿತುಪ್ಪಾದಕಸ್ಸ…ಪೇ॰… ಥೇಯ್ಯಸಂವಾಸಕಸ್ಸ…ಪೇ॰… ತಿತ್ಥಿಯಪಕ್ಕನ್ತಸ್ಸ…ಪೇ॰… ಭಿಕ್ಖುನಿದೂಸಕಸ್ಸ…ಪೇ॰… ತೇರಸನ್ನಂ ಗರುಕಾಪತ್ತೀನಂ ಅಞ್ಞತರಂ ಆಪಜ್ಜಿತ್ವಾ ಅವುಟ್ಠಿತಸ್ಸ…ಪೇ॰… ಪಣ್ಡಕಸ್ಸ…ಪೇ॰… ಉಭತೋಬ್ಯಞ್ಜನಕಸ್ಸ ಸುಪ್ಪಟಿಪನ್ನಸ್ಸಾಪಿ ಧಮ್ಮಾಭಿಸಮಯೋ ನ ಹೋತಿ…ಪೇ॰… ಯೋಪಿ ಮನುಸ್ಸದಹರಕೋ ಊನಕಸತ್ತವಸ್ಸಿಕೋ। ತಸ್ಸ ಸುಪ್ಪಟಿಪನ್ನಸ್ಸಾಪಿ ಧಮ್ಮಾಭಿಸಮಯೋ ನ ಹೋತಿ। ಇಮೇಸಂ ಖೋ। ಮಹಾರಾಜ। ಸೋಳಸನ್ನಂ ಪುಗ್ಗಲಾನಂ ಸುಪ್ಪಟಿಪನ್ನಾನಮ್ಪಿ ಧಮ್ಮಾಭಿಸಮಯೋ ನ ಹೋತೀತಿ।>
      text <ಭನ್ತೇ ನಾಗಸೇನ। ಯೇ ತೇ ಪನ್ನರಸ ಪುಗ್ಗಲಾ ವಿರುದ್ಧಾ ಯೇವ। ತೇಸಂ ಧಮ್ಮಾಭಿಸಮಯೋ ಹೋತು ವಾ ಮಾ ವಾ ಹೋತು। ಅಥ ಕೇನ ಕಾರಣೇನ ಮನುಸ್ಸದಹರಕಸ್ಸ ಊನಕಸತ್ತವಸ್ಸಿಕಸ್ಸ ಸುಪ್ಪಟಿಪನ್ನಸ್ಸಾಪಿ ಧಮ್ಮಾಭಿಸಮಯೋ ನ ಹೋತಿ॥ ಏತ್ಥ ತಾವ ಪಞ್ಹೋ ಭವತಿ ನನು ನಾಮ ದಹರಕಸ್ಸ ನ ರಾಗೋ ಹೋತಿ। ನ ದೋಸೋ ಹೋತಿ। ನ ಮೋಹೋ ಹೋತಿ। ನ ಮಾನೋ ಹೋತಿ। ನ ಮಿಚ್ಛಾದಿಟ್ಠಿ ಹೋತಿ। ನ ಅರತಿ ಹೋತಿ। ನ ಕಾಮವಿತಕ್ಕೋ ಹೋತಿ। ಅಮಿಸ್ಸಿತೋ ಕಿಲೇಸೇಹಿ। ಸೋ ನಾಮ ದಹರಕೋ ಯುತ್ತೋ ಚ ಪತ್ತೋ ಚ ಅರಹತಿ ಚ ಚತ್ತಾರಿ ಸಚ್ಚಾನಿ ಏಕಪಟಿವೇಧೇನ ಪಟಿವಿಜ್ಝಿತುನ್ತಿ।>
      text <ತಞ್ಞೇವೇತ್ಥ। ಮಹಾರಾಜ। ಕಾರಣಂ। ಯೇನಾಹಂ ಕಾರಣೇನ ಭಣಾಮಿ ಊನಕಸತ್ತವಸ್ಸಿಕಸ್ಸ ಸುಪ್ಪಟಿಪನ್ನಸ್ಸಾಪಿ ಧಮ್ಮಾಭಿಸಮಯೋ ನ ಹೋತೀತಿ। ಯದಿ। ಮಹಾರಾಜ। ಊನಕಸತ್ತವಸ್ಸಿಕೋ ರಜನೀಯೇ ರಜ್ಜೇಯ್ಯ। ದುಸ್ಸನೀಯೇ ದುಸ್ಸೇಯ್ಯ। ಮೋಹನೀಯೇ ಮುಯ್ಹೇಯ್ಯ। ಮದನೀಯೇ ಮಜ್ಜೇಯ್ಯ। ದಿಟ್ಠಿಂ ವಿಜಾನೇಯ್ಯ। ರತಿಞ್ಚ ಅರತಿಞ್ಚ ವಿಜಾನೇಯ್ಯ। ಕುಸಲಾಕುಸಲಂ ವಿತಕ್ಕೇಯ್ಯ। ಭವೇಯ್ಯ ತಸ್ಸ ಧಮ್ಮಾಭಿಸಮಯೋ। ಅಪಿ ಚ। ಮಹಾರಾಜ। ಊನಕಸತ್ತವಸ್ಸಿಕಸ್ಸ ಚಿತ್ತಂ ಅಬಲಂ ದುಬ್ಬಲಂ ಪರಿತ್ತಂ ಅಪ್ಪಂ ಥೋಕಂ ಮನ್ದಂ ಅವಿಭೂತಂ। ಅಸಙ್ಖತಾ ನಿಬ್ಬಾನಧಾತು ಗರುಕಾ ಭಾರಿಕಾ ವಿಪುಲಾ ಮಹತೀ। ಊನಕಸತ್ತವಸ್ಸಿಕೋ। ಮಹಾರಾಜ। ತೇನ ದುಬ್ಬಲೇನ ಚಿತ್ತೇನ ಪರಿತ್ತಕೇನ ಮನ್ದೇನ ಅವಿಭೂತೇನ ನ ಸಕ್ಕೋತಿ ಗರುಕಂ ಭಾರಿಕಂ ವಿಪುಲಂ ಮಹತಿಂ ಅಸಙ್ಖತಂ ನಿಬ್ಬಾನಧಾತುಂ ಪಟಿವಿಜ್ಝಿತುಂ।>
      text <ಯಥಾ। ಮಹಾರಾಜ। ಸಿನೇರುಪಬ್ಬತರಾಜಾ ಗರುಕೋ ಭಾರಿಕೋ ವಿಪುಲೋ ಮಹನ್ತೋ। ಅಪಿ ನು ಖೋ ತಂ। ಮಹಾರಾಜ। ಪುರಿಸೋ ಅತ್ತನೋ ಪಾಕತಿಕೇನ ಥಾಮಬಲವೀರಿಯೇನ ಸಕ್ಕುಣೇಯ್ಯ ಸಿನೇರುಪಬ್ಬತರಾಜಾನಂ ಉದ್ಧರಿತುನ್ತಿ॥ ನ ಹಿ। ಭನ್ತೇತಿ। ಕೇನ ಕಾರಣೇನ ಮಹಾರಾಜಾತಿ॥ ದುಬ್ಬಲತ್ತಾ। ಭನ್ತೇ। ಪುರಿಸಸ್ಸ। ಮಹನ್ತತ್ತಾ ಸಿನೇರುಪಬ್ಬತರಾಜಸ್ಸಾತಿ। ಏವಮೇವ ಖೋ। ಮಹಾರಾಜ। ಊನಕಸತ್ತವಸ್ಸಿಕಸ್ಸ ಚಿತ್ತಂ ಅಬಲಂ ದುಬ್ಬಲಂ ಪರಿತ್ತಂ ಅಪ್ಪಂ ಥೋಕಂ ಮನ್ದಂ ಅವಿಭೂತಂ। ಅಸಙ್ಖತಾ ನಿಬ್ಬಾನಧಾತು ಗರುಕಾ ಭಾರಿಕಾ ವಿಪುಲಾ ಮಹತೀ। ಊನಕಸತ್ತವಸ್ಸಿಕೋ ತೇನ ದುಬ್ಬಲೇನ ಚಿತ್ತೇನ ಪರಿತ್ತೇನ ಮನ್ದೇನ ಅವಿಭೂತೇನ ನ ಸಕ್ಕೋತಿ ಗರುಕಂ ಭಾರಿಕಂ ವಿಪುಲಂ ಮಹತಿಂ ಅಸಙ್ಖತಂ ನಿಬ್ಬಾನಧಾತುಂ ಪಟಿವಿಜ್ಝಿತುಂ। ತೇನ ಕಾರಣೇನ ಊನಕಸತ್ತವಸ್ಸಿಕಸ್ಸ ಸುಪ್ಪಟಿಪನ್ನಸ್ಸಾಪಿ ಧಮ್ಮಾಭಿಸಮಯೋ ನ ಹೋತಿ।>
      text <ಯಥಾ ವಾ ಪನ। ಮಹಾರಾಜ। ಅಯಂ ಮಹಾಪಥವೀ ದೀಘಾ ಆಯತಾ ಪುಥುಲಾ ವಿತ್ಥತಾ ವಿಸಾಲಾ ವಿತ್ಥಿಣ್ಣಾ ವಿಪುಲಾ ಮಹನ್ತಾ। ಅಪಿ ನು ಖೋ ತಂ। ಮಹಾರಾಜ। ಮಹಾಪಥವಿಂ ಸಕ್ಕಾ ಪರಿತ್ತಕೇನ ಉದಕಬಿನ್ದುಕೇನ ತೇಮೇತ್ವಾ ಉದಕಚಿಕ್ಖಲ್ಲಂ ಕಾತುನ್ತಿ॥ ನ ಹಿ। ಭನ್ತೇತಿ। ಕೇನ ಕಾರಣೇನ। ಮಹಾರಾಜಾತಿ॥ ಪರಿತ್ತತ್ತಾ। ಭನ್ತೇ। ಉದಕಬಿನ್ದುಸ್ಸ। ಮಹನ್ತತ್ತಾ ಮಹಾಪಥವಿಯಾತಿ। ಏವಮೇವ ಖೋ। ಮಹಾರಾಜ। ಊನಕಸತ್ತವಸ್ಸಿಕಸ್ಸ ಚಿತ್ತಂ ಅಬಲಂ ದುಬ್ಬಲಂ ಪರಿತ್ತಂ ಅಪ್ಪಂ ಥೋಕಂ ಮನ್ದಂ ಅವಿಭೂತಂ। ಅಸಙ್ಖತಾ ನಿಬ್ಬಾನಧಾತು ದೀಘಾ ಆಯತಾ ಪುಥುಲಾ ವಿತ್ಥತಾ ವಿಸಾಲಾ ವಿತ್ಥಿಣ್ಣಾ ವಿಪುಲಾ ಮಹನ್ತಾ। ಊನಕಸತ್ತವಸ್ಸಿಕೋ ತೇನ ದುಬ್ಬಲೇನ ಚಿತ್ತೇನ ಪರಿತ್ತಕೇನ ಮನ್ದೇನ ಅವಿಭೂತೇನ ನ ಸಕ್ಕೋತಿ ಮಹತಿಂ ಅಸಙ್ಖತಂ ನಿಬ್ಬಾನಧಾತುಂ ಪಟಿವಿಜ್ಝಿತುಂ। ತೇನ ಕಾರಣೇನ ಊನಕಸತ್ತವಸ್ಸಿಕಸ್ಸ ಸುಪ್ಪಟಿಪನ್ನಸ್ಸಾಪಿ ಧಮ್ಮಾಭಿಸಮಯೋ ನ ಹೋತಿ।>
      text <ಯಥಾ ವಾ ಪನ। ಮಹಾರಾಜ। ಅಬಲದುಬ್ಬಲಪರಿತ್ತಅಪ್ಪಥೋಕಮನ್ದಗ್ಗಿ ಭವೇಯ್ಯ। ಅಪಿ ನು ಖೋ। ಮಹಾರಾಜ। ತಾವತಕೇನ ಮನ್ದೇನ ಅಗ್ಗಿನಾ ಸಕ್ಕಾ ಸದೇವಕೇ ಲೋಕೇ ಅನ್ಧಕಾರಂ ವಿಧಮಿತ್ವಾ ಆಲೋಕಂ ದಸ್ಸೇತುನ್ತಿ॥ ನ ಹಿ। ಭನ್ತೇತಿ। ಕೇನ ಕಾರಣೇನ ಮಹಾರಾಜಾತಿ॥ ಮನ್ದತ್ತಾ। ಭನ್ತೇ। ಅಗ್ಗಿಸ್ಸ। ಲೋಕಸ್ಸ ಮಹನ್ತತ್ತಾತಿ। ಏವಮೇವ ಖೋ। ಮಹಾರಾಜ। ಊನಕಸತ್ತವಸ್ಸಿಕಸ್ಸ ಚಿತ್ತಂ ಅಬಲಂ ದುಬ್ಬಲಂ ಪರಿತ್ತಂ ಅಪ್ಪಂ ಥೋಕಂ ಮನ್ದಂ ಅವಿಭೂತಂ। ಮಹತಾ ಚ ಅವಿಜ್ಜನ್ಧಕಾರೇನ ಪಿಹಿತಂ। ತಸ್ಮಾ ದುಕ್ಕರಂ ಞಾಣಾಲೋಕಂ ದಸ್ಸಯಿತುಂ। ತೇನ ಕಾರಣೇನ ಊನಕಸತ್ತವಸ್ಸಿಕಸ್ಸ ಸುಪ್ಪಟಿಪನ್ನಸ್ಸಾಪಿ ಧಮ್ಮಾಭಿಸಮಯೋ ನ ಹೋತಿ।>
      text <ಯಥಾ ವಾ ಪನ। ಮಹಾರಾಜ। ಆತುರೋ ಕಿಸೋ ಅಣುಪರಿಮಿತಕಾಯೋ ಸಾಲಕಕಿಮಿ ಹತ್ಥಿನಾಗಂ ತಿಧಾ ಪಭಿನ್ನಂ ನವಾಯತಂ ತಿವಿತ್ಥತಂ ದಸಪರಿಣಾಹಂ ಅಟ್ಠರತನಿಕಂ ಸಕಟ್ಠಾನಮುಪಗತಂ ದಿಸ್ವಾ ಗಿಲಿತುಂ ಪರಿಕಡ್ಢೇಯ್ಯ। ಅಪಿ ನು ಖೋ ಸೋ। ಮಹಾರಾಜ। ಸಾಲಕಕಿಮಿ ಸಕ್ಕುಣೇಯ್ಯ ತಂ ಹತ್ಥಿನಾಗಂ ಗಿಲಿತುನ್ತಿ॥ ನ ಹಿ। ಭನ್ತೇತಿ। ಕೇನ ಕಾರಣೇನ। ಮಹಾರಾಜಾತಿ॥ ಪರಿತ್ತತ್ತಾ। ಭನ್ತೇ। ಸಾಲಕಕಿಮಿಸ್ಸ। ಮಹನ್ತತ್ತಾ ಹತ್ಥಿನಾಗಸ್ಸಾತಿ। ಏವಮೇವ ಖೋ। ಮಹಾರಾಜ। ಊನಕಸತ್ತವಸ್ಸಿಕಸ್ಸ ಚಿತ್ತಂ ಅಬಲಂ ದುಬ್ಬಲಂ ಪರಿತ್ತಂ ಅಪ್ಪಂ ಥೋಕಂ ಮನ್ದಂ ಅವಿಭೂತಂ। ಮಹತೀ ಅಸಙ್ಖತಾ ನಿಬ್ಬಾನಧಾತು। ಸೋ ತೇನ ದುಬ್ಬಲೇನ ಚಿತ್ತೇನ ಪರಿತ್ತಕೇನ ಮನ್ದೇನ ಅವಿಭೂತೇನ ನ ಸಕ್ಕೋತಿ ಮಹತಿಂ ಅಸಙ್ಖತಂ ನಿಬ್ಬಾನಧಾತುಂ ಪಟಿವಿಜ್ಝಿತುಂ। ತೇನ ಕಾರಣೇನ ಊನಕಸತ್ತವಸ್ಸಿಕಸ್ಸ ಸುಪ್ಪಟಿಪನ್ನಸ್ಸಾಪಿ ಧಮ್ಮಾಭಿಸಮಯೋ ನ ಹೋತೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಧಮ್ಮಾಭಿಸಮಯಪಞ್ಹೋ ಅಟ್ಠಮೋ।>
    text <೯॥ ಏಕನ್ತಸುಖನಿಬ್ಬಾನಪಞ್ಹೋ>
      text <೯>, <ಭನ್ತೇ ನಾಗಸೇನ। ಕಿಂ ಏಕನ್ತಸುಖಂ ನಿಬ್ಬಾನಂ। ಉದಾಹು ದುಕ್ಖೇನ ಮಿಸ್ಸನ್ತಿ॥ ಏಕನ್ತಸುಖಂ। ಮಹಾರಾಜ। ನಿಬ್ಬಾನಂ। ದುಕ್ಖೇನ ಅಮಿಸ್ಸನ್ತಿ।>
      text <ನ ಮಯಂ ತಂ। ಭನ್ತೇ ನಾಗಸೇನ। ವಚನಂ ಸದ್ದಹಾಮ ಏಕನ್ತಸುಖಂ ನಿಬ್ಬಾನನ್ತಿ। ಏವಮೇತ್ಥ ಮಯಂ। ಭನ್ತೇ ನಾಗಸೇನ। ಪಚ್ಚೇಮ ನಿಬ್ಬಾನಂ ದುಕ್ಖೇನ ಮಿಸ್ಸನ್ತಿ। ಕಾರಣಞ್ಚೇತ್ಥ ಉಪಲಭಾಮ ನಿಬ್ಬಾನಂ ದುಕ್ಖೇನ ಮಿಸ್ಸನ್ತಿ। ಕತಮಂ ಏತ್ಥ ಕಾರಣಂ॥ ಯೇ ತೇ। ಭನ್ತೇ ನಾಗಸೇನ। ನಿಬ್ಬಾನಂ ಪರಿಯೇಸನ್ತಿ। ತೇಸಂ ದಿಸ್ಸತಿ ಕಾಯಸ್ಸ ಚ ಚಿತ್ತಸ್ಸ ಚ ಆತಾಪೋ ಪರಿತಾಪೋ ಠಾನಚಙ್ಕಮನಿಸಜ್ಜಾಸಯನಾಹಾರಪರಿಗ್ಗಹೋ ಮಿದ್ಧಸ್ಸ ಚ ಉಪರೋಧೋ ಆಯತನಾನಞ್ಚ ಪಟಿಪೀಳನಂ ಧನಧಞ್ಞಪಿಯಞಾತಿಮಿತ್ತಪ್ಪಜಹನಂ। ಯೇ ಕೇಚಿ ಲೋಕೇ ಸುಖಿತಾ ಸುಖಸಮಪ್ಪಿತಾ। ತೇ ಸಬ್ಬೇಪಿ ಪಞ್ಚಹಿ ಕಾಮಗುಣೇಹಿ ಆಯತನೇ ರಮೇನ್ತಿ ಬ್ರೂಹೇನ್ತಿ। ಮನಾಪಿಕಮನಾಪಿಕಬಹುವಿಧಸುಭನಿಮಿತ್ತೇನ ರೂಪೇನ ಚಕ್ಖುಂ ರಮೇನ್ತಿ ಬ್ರೂಹೇನ್ತಿ। ಮನಾಪಿಕಮನಾಪಿಕಗೀತವಾದಿತಬಹುವಿಧಸುಭನಿಮಿತ್ತೇನ ಸದ್ದೇನ ಸೋತಂ ರಮೇನ್ತಿ ಬ್ರೂಹೇನ್ತಿ। ಮನಾಪಿಕಮನಾಪಿಕಪುಪ್ಫಫಲಪತ್ತತಚಮೂಲಸಾರಬಹುವಿಧಸುಭನಿಮಿತ್ತೇನ ಗನ್ಧೇನ ಘಾನಂ ರಮೇನ್ತಿ ಬ್ರೂಹೇನ್ತಿ। ಮನಾಪಿಕಮನಾಪಿಕಖಜ್ಜಭೋಜ್ಜಲೇಯ್ಯಪೇಯ್ಯಸಾಯನೀಯಬಹುವಿಧಸುಭನಿಮಿತ್ತೇನ ರಸೇನ ಜಿವ್ಹಂ ರಮೇನ್ತಿ ಬ್ರುಹೇನ್ತಿ। ಮನಾಪಿಕಮನಾಪಿಕಸಣ್ಹಸುಖುಮಮುದುಮದ್ದವಬಹುವಿಧಸುಭನಿಮಿತ್ತೇನ ಫಸ್ಸೇನ ಕಾಯಂ ರಮೇನ್ತಿ ಬ್ರೂಹೇನ್ತಿ। ಮನಾಪಿಕಮನಾಪಿಕಕಲ್ಯಾಣಪಾಪಕಸುಭಾಸುಭಬಹುವಿಧವಿತಕ್ಕಮನಸಿಕಾರೇನ ಮನಂ ರಮೇನ್ತಿ ಬ್ರೂಹೇನ್ತಿ। ತುಮ್ಹೇ ತಂ ಚಕ್ಖುಸೋತಘಾನಜಿವ್ಹಾಕಾಯಮನೋಬ್ರೂಹನಂ ಹನಥ ಉಪಹನಥ। ಛಿನ್ದಥ ಉಪಚ್ಛಿನ್ದಥ। ರುನ್ಧಥ ಉಪರುನ್ಧಥ। ತೇನ ಕಾಯೋಪಿ ಪರಿತಪತಿ। ಚಿತ್ತಮ್ಪಿ ಪರಿತಪತಿ। ಕಾಯೇ ಪರಿತತ್ತೇ ಕಾಯಿಕದುಕ್ಖವೇದನಂ ವೇದಿಯತಿ। ಚಿತ್ತೇ ಪರಿತತ್ತೇ ಚೇತಸಿಕದುಕ್ಖವೇದನಂ ವೇದಯತಿ। ನನು ಮಾಗಣ್ಡಿಯೋಪಿ ಪರಿಬ್ಬಾಜಕೋ ಭಗವನ್ತಂ ಗರಹಮಾನೋ ಏವಮಾಹ ಭೂನಹು ಸಮಣೋ ಗೋತಮೋತಿ। ಇದಮೇತ್ಥ ಕಾರಣಂ। ಯೇನಾಹಂ ಕಾರಣೇನ ಬ್ರೂಮಿ ನಿಬ್ಬಾನಂ ದುಕ್ಖೇನ ಮಿಸ್ಸನ್ತಿ।>
      text <ನ ಹಿ। ಮಹಾರಾಜ। ನಿಬ್ಬಾನಂ ದುಕ್ಖೇನ ಮಿಸ್ಸಂ। ಏಕನ್ತಸುಖಂ ನಿಬ್ಬಾನಂ। ಯಂ ಪನ ತ್ವಂ। ಮಹಾರಾಜ। ಬ್ರೂಸಿ ನಿಬ್ಬಾನಂ ದುಕ್ಖನ್ತಿ। ನೇತಂ ದುಕ್ಖಂ ನಿಬ್ಬಾನಂ ನಾಮ। ನಿಬ್ಬಾನಸ್ಸ ಪನ ಸಚ್ಛಿಕಿರಿಯಾಯ ಪುಬ್ಬಭಾಗೋ ಏಸೋ। ನಿಬ್ಬಾನಪರಿಯೇಸನಂ ಏತಂ। ಏಕನ್ತಸುಖಂ ಯೇವ। ಮಹಾರಾಜ। ನಿಬ್ಬಾನಂ। ನ ದುಕ್ಖೇನ ಮಿಸ್ಸಂ। ಏತ್ಥ ಕಾರಣಂ ವದಾಮಿ। ಅತ್ಥಿ। ಮಹಾರಾಜ। ರಾಜೂನಂ ರಜ್ಜಸುಖಂ ನಾಮಾತಿ॥ ಆಮ। ಭನ್ತೇ। ಅತ್ಥಿ ರಾಜೂನಂ ರಜ್ಜಸುಖನ್ತಿ। ಅಪಿ ನು ಖೋ ತಂ। ಮಹಾರಾಜ। ರಜ್ಜಸುಖಂ ದುಕ್ಖೇನ ಮಿಸ್ಸನ್ತಿ॥ ನ ಹಿ। ಭನ್ತೇತಿ। ಕಿಸ್ಸ ಪನ ತೇ। ಮಹಾರಾಜ। ರಾಜಾನೋ ಪಚ್ಚನ್ತೇ ಕುಪಿತೇ ತೇಸಂ ಪಚ್ಚನ್ತನಿಸ್ಸಿತಾನಂ ಪಟಿಸೇಧಾಯ ಅಮಚ್ಚೇಹಿ ಪರಿಣಾಯಕೇಹಿ ಭಟೇಹಿ ಬಲತ್ಥೇಹಿ ಪರಿವುತಾ ಪವಾಸಂ ಗನ್ತ್ವಾ ಡಂಸಮಕಸವಾತಾತಪಪಟಿಪೀಳಿತಾ ಸಮವಿಸಮೇ ಪರಿಧಾವನ್ತಿ। ಮಹಾಯುದ್ಧಞ್ಚ ಕರೋನ್ತಿ। ಜೀವಿತಸಂಸಯಞ್ಚ ಪಾಪುಣನ್ತೀತಿ॥ ನೇತಂ। ಭನ್ತೇ ನಾಗಸೇನ। ರಜ್ಜಸುಖಂ ನಾಮ। ರಜ್ಜಸುಖಸ್ಸ ಪರಿಯೇಸನಾಯ ಪುಬ್ಬಭಾಗೋ ಏಸೋ। ದುಕ್ಖೇನ। ಭನ್ತೇ ನಾಗಸೇನ। ರಾಜಾನೋ ರಜ್ಜಂ ಪರಿಯೇಸಿತ್ವಾ ರಜ್ಜಸುಖಂ ಅನುಭವನ್ತಿ। ಏವಂ। ಭನ್ತೇ ನಾಗಸೇನ। ರಜ್ಜಸುಖಂ ದುಕ್ಖೇನ ಅಮಿಸ್ಸಂ। ಅಞ್ಞಂ ತಂ ರಜ್ಜಸುಖಂ। ಅಞ್ಞಂ ದುಕ್ಖನ್ತಿ। ಏವಮೇವ ಖೋ। ಮಹಾರಾಜ। ಏಕನ್ತಸುಖಂ ನಿಬ್ಬಾನಂ। ನ ದುಕ್ಖೇನ ಮಿಸ್ಸಂ। ಯೇ ಪನ ತಂ ನಿಬ್ಬಾನಂ ಪರಿಯೇಸನ್ತಿ। ತೇ ಕಾಯಞ್ಚ ಚಿತ್ತಞ್ಚ ಆತಾಪೇತ್ವಾ ಠಾನಚಙ್ಕಮನಿಸಜ್ಜಾಸಯನಾಹಾರಂ ಪರಿಗ್ಗಹೇತ್ವಾ ಮಿದ್ಧಂ ಉಪರುನ್ಧಿತ್ವಾ ಆಯತನಾನಿ ಪಟಿಪೀಳೇತ್ವಾ ಕಾಯಞ್ಚ ಜೀವಿತಞ್ಚ ಪರಿಚ್ಚಜಿತ್ವಾ ದುಕ್ಖೇನ ನಿಬ್ಬಾನಂ ಪರಿಯೇಸಿತ್ವಾ ಏಕನ್ತಸುಖಂ ನಿಬ್ಬಾನಂ ಅನುಭವನ್ತಿ। ನಿಹತಪಚ್ಚಾಮಿತ್ತಾ ವಿಯ ರಾಜಾನೋ ರಜ್ಜಸುಖಂ। ಏವಂ। ಮಹಾರಾಜ। ಏಕನ್ತಸುಖಂ ನಿಬ್ಬಾನಂ। ನ ದುಕ್ಖೇನ ಮಿಸ್ಸಂ। ಅಞ್ಞಂ ನಿಬ್ಬಾನಂ। ಅಞ್ಞಂ ದುಕ್ಖನ್ತಿ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ ಏಕನ್ತಸುಖಂ ನಿಬ್ಬಾನಂ। ನ ದುಕ್ಖೇನ ಮಿಸ್ಸಂ। ಅಞ್ಞಂ ದುಕ್ಖಂ। ಅಞ್ಞಂ ನಿಬ್ಬಾನನ್ತಿ। ಅತ್ಥಿ। ಮಹಾರಾಜ। ಆಚರಿಯಾನಂ ಸಿಪ್ಪವನ್ತಾನಂ ಸಿಪ್ಪಸುಖಂ ನಾಮಾತಿ॥ ಆಮ। ಭನ್ತೇ। ಅತ್ಥಿ ಆಚರಿಯಾನಂ ಸಿಪ್ಪವನ್ತಾನಂ ಸಿಪ್ಪಸುಖನ್ತಿ। ಅಪಿ ನು ಖೋ ತಂ। ಮಹಾರಾಜ। ಸಿಪ್ಪಸುಖಂ ದುಕ್ಖೇನ ಮಿಸ್ಸನ್ತಿ॥ ನ ಹಿ। ಭನ್ತೇತಿ। ಕಿಸ್ಸ ಪನ ತೇ। ಮಹಾರಾಜ। ಆಚರಿಯಾ ಆಚರಿಯಾನಂ ಅಭಿವಾದನಪಚ್ಚುಟ್ಠಾನೇನ ಉದಕಾಹರಣಘರಸಮ್ಮಜ್ಜನದನ್ತಕಟ್ಠಮುಖೋದಕಾನುಪ್ಪದಾನೇನ ಉಚ್ಛಿಟ್ಠಪಟಿಗ್ಗಹಣಉಚ್ಛಾದನನಹಾಪನಪಾದಪರಿಕಮ್ಮೇನ ಸಕಚಿತ್ತಂ ನಿಕ್ಖಿಪಿತ್ವಾ ಪರಚಿತ್ತಾನುವತ್ತನೇನ ದುಕ್ಖಸೇಯ್ಯಾಯ ವಿಸಮಭೋಜನೇನ ಕಾಯಂ ಆತಾಪೇನ್ತೀತಿ॥ ನೇತಂ। ಭನ್ತೇ ನಾಗಸೇನ। ಸಿಪ್ಪಸುಖಂ ನಾಮ। ಸಿಪ್ಪಪರಿಯೇಸನಾಯ ಪುಬ್ಬಭಾಗೋ ಏಸೋ। ದುಕ್ಖೇನ। ಭನ್ತೇ ನಾಗಸೇನ। ಆಚರಿಯಾ ಸಿಪ್ಪಂ ಪರಿಯೇಸಿತ್ವಾ ಸಿಪ್ಪಸುಖಂ ಅನುಭವನ್ತಿ। ಏವಂ। ಭನ್ತೇ ನಾಗಸೇನ। ಸಿಪ್ಪಸುಖಂ ದುಕ್ಖೇನ ಅಮಿಸ್ಸಂ। ಅಞ್ಞಂ ತಂ ಸಿಪ್ಪಸುಖಂ। ಅಞ್ಞಂ ದುಕ್ಖನ್ತಿ। ಏವಮೇವ ಖೋ। ಮಹಾರಾಜ। ಏಕನ್ತಸುಖಂ ನಿಬ್ಬಾನಂ। ನ ದುಕ್ಖೇನ ಮಿಸ್ಸಂ। ಯೇ ಪನ ತಂ ನಿಬ್ಬಾನಂ ಪರಿಯೇಸನ್ತಿ। ತೇ ಕಾಯಞ್ಚ ಚಿತ್ತಞ್ಚ ಆತಾಪೇತ್ವಾ ಠಾನಚಙ್ಕಮನಿಸಜ್ಜಾಸಯನಾಹಾರಂ ಪರಿಗ್ಗಹೇತ್ವಾ ಮಿದ್ಧಂ ಉಪರುನ್ಧಿತ್ವಾ ಆಯತನಾನಿ ಪಟಿಪೀಳೇತ್ವಾ ಕಾಯಞ್ಚ ಜೀವಿತಞ್ಚ ಪರಿಚ್ಚಜಿತ್ವಾ ದುಕ್ಖೇನ ನಿಬ್ಬಾನಂ ಪರಿಯೇಸಿತ್ವಾ ಏಕನ್ತಸುಖಂ ನಿಬ್ಬಾನಂ ಅನುಭವನ್ತಿ। ಆಚರಿಯಾ ವಿಯ ಸಿಪ್ಪಸುಖಂ। ಏವಂ। ಮಹಾರಾಜ। ಏಕನ್ತಸುಖಂ ನಿಬ್ಬಾನಂ। ನ ದುಕ್ಖೇನ ಮಿಸ್ಸಂ। ಅಞ್ಞಂ ದುಕ್ಖಂ। ಅಞ್ಞಂ ನಿಬ್ಬಾನನ್ತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಏಕನ್ತಸುಖನಿಬ್ಬಾನಪಞ್ಹೋ ನವಮೋ।>
    text <೧೦॥ ನಿಬ್ಬಾನರೂಪಸಣ್ಠಾನಪಞ್ಹೋ>
      text <೧೦>, <ಭನ್ತೇ ನಾಗಸೇನ। ನಿಬ್ಬಾನಂ ನಿಬ್ಬಾನನ್ತಿ ಯಂ ವದೇಸಿ। ಸಕ್ಕಾ ಪನ ತಸ್ಸ ನಿಬ್ಬಾನಸ್ಸ ರೂಪಂ ವಾ ಸಣ್ಠಾನಂ ವಾ ವಯಂ ವಾ ಪಮಾಣಂ ವಾ ಓಪಮ್ಮೇನ ವಾ ಕಾರಣೇನ ವಾ ಹೇತುನಾ ವಾ ನಯೇನ ವಾ ಉಪದಸ್ಸಯಿತುನ್ತಿ॥ ಅಪ್ಪಟಿಭಾಗಂ। ಮಹಾರಾಜ। ನಿಬ್ಬಾನಂ। ನ ಸಕ್ಕಾ ನಿಬ್ಬಾನಸ್ಸ ರೂಪಂ ವಾ ಸಣ್ಠಾನಂ ವಾ ವಯಂ ವಾ ಪಮಾಣಂ ವಾ ಓಪಮ್ಮೇನ ವಾ ಕಾರಣೇನ ವಾ ಹೇತುನಾ ವಾ ನಯೇನ ವಾ ಉಪದಸ್ಸಯಿತುನ್ತಿ। ಏತಮ್ಪಾಹಂ। ಭನ್ತೇ ನಾಗಸೇನ। ನ ಸಮ್ಪಟಿಚ್ಛಾಮಿ। ಯಂ ಅತ್ಥಿಧಮ್ಮಸ್ಸ ನಿಬ್ಬಾನಸ್ಸ ರೂಪಂ ವಾ ಸಣ್ಠಾನಂ ವಾ ವಯಂ ವಾ ಪಮಾಣಂ ವಾ ಓಪಮ್ಮೇನ ವಾ ಕಾರಣೇನ ವಾ ಹೇತುನಾ ವಾ ನಯೇನ ವಾ ಅಪಞ್ಞಾಪನಂ। ಕಾರಣೇನ ಮಂ ಸಞ್ಞಾಪೇಹೀತಿ। ಹೋತು। ಮಹಾರಾಜ। ಕಾರಣೇನ ತಂ ಸಞ್ಞಾಪೇಸ್ಸಾಮಿ। ಅತ್ಥಿ। ಮಹಾರಾಜ। ಮಹಾಸಮುದ್ದೋ ನಾಮಾತಿ॥ ಆಮ। ಭನ್ತೇ। ಅತ್ಥೇಸೋ ಮಹಾಸಮುದ್ದೋತಿ। ಸಚೇ ತಂ। ಮಹಾರಾಜ। ಕೋಚಿ ಏವಂ ಪುಚ್ಛೇಯ್ಯ ಕಿತ್ತಕಂ। ಮಹಾರಾಜ। ಮಹಾಸಮುದ್ದೇ ಉದಕಂ। ಕತಿ ಪನ ತೇ ಸತ್ತಾ। ಯೇ ಮಹಾಸಮುದ್ದೇ ಪಟಿವಸನ್ತೀತಿ। ಏವಂ ಪುಟ್ಠೋ ತ್ವಂ। ಮಹಾರಾಜ। ಕಿನ್ತಿ ತಸ್ಸ ಬ್ಯಾಕರೇಯ್ಯಾಸೀತಿ॥ ಸಚೇ ಮಂ। ಭನ್ತೇ। ಕೋಚಿ ಏವಂ ಪುಚ್ಛೇಯ್ಯ ಕಿತ್ತಕಂ। ಮಹಾರಾಜ। ಮಹಾಸಮುದ್ದೇ ಉದಕಂ। ಕತಿ ಪನ ತೇ ಸತ್ತಾ। ಯೇ ಮಹಾಸಮುದ್ದೇ ಪಟಿವಸನ್ತೀತಿ। ತಮಹಂ। ಭನ್ತೇ। ಏವಂ ವದೇಯ್ಯಂ ಅಪುಚ್ಛಿತಬ್ಬಂ ಮಂ ತ್ವಂ ಅಮ್ಭೋ ಪುರಿಸ ಪುಚ್ಛಸಿ। ನೇಸಾ ಪುಚ್ಛಾ ಕೇನಚಿ ಪುಚ್ಛಿತಬ್ಬಾ। ಠಪನೀಯೋ ಏಸೋ ಪಞ್ಹೋ। ಅವಿಭತ್ತೋ ಲೋಕಕ್ಖಾಯಿಕೇಹಿ ಮಹಾಸಮುದ್ದೋ। ನ ಸಕ್ಕಾ ಮಹಾಸಮುದ್ದೇ ಉದಕಂ ಪರಿಮಿನಿತುಂ ಸತ್ತಾ ವಾ ಯೇ ತತ್ಥ ವಾಸಮುಪಗತಾತಿ ಏವಾಹಂ ಭನ್ತೇ ತಸ್ಸ ಪಟಿವಚನಂ ದದೇಯ್ಯನ್ತಿ।>
      text <ಕಿಸ್ಸ ಪನ। ತ್ವಂ ಮಹಾರಾಜ। ಅತ್ಥಿಧಮ್ಮೇ ಮಹಾಸಮುದ್ದೇ ಏವಂ ಪಟಿವಚನಂ ದದೇಯ್ಯಾಸಿ। ನನು ವಿಗಣೇತ್ವಾ ತಸ್ಸ ಆಚಿಕ್ಖಿತಬ್ಬಂ ಏತ್ತಕಂ ಮಹಾಸಮುದ್ದೇ ಉದಕಂ। ಏತ್ತಕಾ ಚ ಸತ್ತಾ ಮಹಾಸಮುದ್ದೇ ಪಟಿವಸನ್ತೀತಿ॥ ನ ಸಕ್ಕಾ। ಭನ್ತೇ। ಅವಿಸಯೋ ಏಸೋ ಪಞ್ಹೋತಿ।>
      text <ಯಥಾ। ಮಹಾರಾಜ। ಅತ್ಥಿಧಮ್ಮೇ ಯೇವ ಮಹಾಸಮುದ್ದೇ ನ ಸಕ್ಕಾ ಉದಕಂ ಪರಿಗಣೇತುಂ ಸತ್ತಾ ವಾ ಯೇ ತತ್ಥ ವಾಸಮುಪಗತಾ। ಏವಮೇವ ಖೋ। ಮಹಾರಾಜ। ಅತ್ಥಿಧಮ್ಮಸ್ಸೇವ ನಿಬ್ಬಾನಸ್ಸ ನ ಸಕ್ಕಾ ರೂಪಂ ವಾ ಸಣ್ಠಾನಂ ವಾ ವಯಂ ವಾ ಪಮಾಣಂ ವಾ ಓಪಮ್ಮೇನ ವಾ ಕಾರಣೇನ ವಾ ಹೇತುನಾ ವಾ ನಯೇನ ವಾ ಉಪದಸ್ಸಯಿತುಂ। ವಿಗಣೇಯ್ಯ। ಮಹಾರಾಜ। ಇದ್ಧಿಮಾ ಚೇತೋವಸಿಪ್ಪತ್ತೋ ಮಹಾಸಮುದ್ದೇ ಉದಕಂ ತತ್ರಾಸಯೇ ಚ ಸತ್ತೇ। ನ ತ್ವೇವ ಸೋ ಇದ್ಧಿಮಾ ಚೇತೋವಸಿಪ್ಪತ್ತೋ ಸಕ್ಕುಣೇಯ್ಯ ನಿಬ್ಬಾನಸ್ಸ ರೂಪಂ ವಾ ಸಣ್ಠಾನಂ ವಾ ವಯಂ ವಾ ಪಮಾಣಂ ವಾ ಓಪಮ್ಮೇನ ವಾ ಕಾರಣೇನ ವಾ ಹೇತುನಾ ವಾ ನಯೇನ ವಾ ಉಪದಸ್ಸಯಿತುಂ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ। ಅತ್ಥಿಧಮ್ಮಸ್ಸೇವ ನಿಬ್ಬಾನಸ್ಸ ನ ಸಕ್ಕಾ ರೂಪಂ ವಾ ಸಣ್ಠಾನಂ ವಾ ವಯಂ ವಾ ಪಮಾಣಂ ವಾ ಓಪಮ್ಮೇನ ವಾ ಕಾರಣೇನ ವಾ ಹೇತುನಾ ವಾ ನಯೇನ ವಾ ಉಪದಸ್ಸಯಿತುನ್ತಿ। ಅತ್ಥಿ। ಮಹಾರಾಜ। ದೇವೇಸು ಅರೂಪಕಾಯಿಕಾ ನಾಮ ದೇವಾತಿ। ಆಮ। ಭನ್ತೇ। ಸುಯ್ಯತಿ ಅತ್ಥಿ ದೇವೇಸು ಅರೂಪಕಾಯಿಕಾ ನಾಮ ದೇವಾತಿ। ಸಕ್ಕಾ ಪನ। ಮಹಾರಾಜ। ತೇಸಂ ಅರೂಪಕಾಯಿಕಾನಂ ದೇವಾನಂ ರೂಪಂ ವಾ ಸಣ್ಠಾನಂ ವಾ ವಯಂ ವಾ ಪಮಾಣಂ ವಾ ಓಪಮ್ಮೇನ ವಾ ಕಾರಣೇನ ವಾ ಹೇತುನಾ ವಾ ನಯೇನ ವಾ ಉಪದಸ್ಸಯಿತುನ್ತಿ॥ ನ ಹಿ। ಭನ್ತೇತಿ। ತೇನ ಹಿ। ಮಹಾರಾಜ। ನತ್ಥಿ ಅರೂಪಕಾಯಿಕಾ ದೇವಾತಿ॥ ಅತ್ಥಿ। ಭನ್ತೇ। ಅರೂಪಕಾಯಿಕಾ ದೇವಾ। ನ ಚ ಸಕ್ಕಾ ತೇಸಂ ರೂಪಂ ವಾ ಸಣ್ಠಾನಂ ವಾ ವಯಂ ವಾ ಪಮಾಣಂ ವಾ ಓಪಮ್ಮೇನ ವಾ ಕಾರಣೇನ ವಾ ಹೇತುನಾ ವಾ ನಯೇನ ವಾ ಉಪದಸ್ಸಯಿತುನ್ತಿ। ಯಥಾ। ಮಹಾರಾಜ। ಅತ್ಥಿಸತ್ತಾನಂ ಯೇವ ಅರೂಪಕಾಯಿಕಾನಂ ದೇವಾನಂ ನ ಸಕ್ಕಾ ರೂಪಂ ವಾ ಸಣ್ಠಾನಂ ವಾ ವಯಂ ವಾ ಪಮಾಣಂ ವಾ ಓಪಮ್ಮೇನ ವಾ ಕಾರಣೇನ ವಾ ಹೇತುನಾ ವಾ ನಯೇನ ವಾ ಉಪದಸ್ಸಯಿತುಂ। ಏವಮೇವ ಖೋ। ಮಹಾರಾಜ। ಅತ್ಥಿಧಮ್ಮಸ್ಸೇವ ನಿಬ್ಬಾನಸ್ಸ ನ ಸಕ್ಕಾ ರೂಪಂ ವಾ ಸಣ್ಠಾನಂ ವಾ ವಯಂ ವಾ ಪಮಾಣಂ ವಾ ಓಪಮ್ಮೇನ ವಾ ಕಾರಣೇನ ವಾ ಹೇತುನಾ ವಾ ನಯೇನ ವಾ ಉಪದಸ್ಸಯಿತುನ್ತಿ।>
      text <ಭನ್ತೇ ನಾಗಸೇನ। ಹೋತು ಏಕನ್ತಸುಖಂ ನಿಬ್ಬಾನಂ। ನ ಚ ಸಕ್ಕಾ ತಸ್ಸ ರೂಪಂ ವಾ ಸಣ್ಠಾನಂ ವಾ ವಯಂ ವಾ ಪಮಾಣಂ ವಾ ಓಪಮ್ಮೇನ ವಾ ಕಾರಣೇನ ವಾ ಹೇತುನಾ ವಾ ನಯೇನ ವಾ ಉಪದಸ್ಸಯಿತುಂ। ಅತ್ಥಿ ಪನ। ಭನ್ತೇ। ನಿಬ್ಬಾನಸ್ಸ ಗುಣಂ ಅಞ್ಞೇಹಿ ಅನುಪವಿಟ್ಠಂ ಕಿಞ್ಚಿ ಓಪಮ್ಮನಿದಸ್ಸನಮತ್ತನ್ತಿ॥ ಸರೂಪತೋ। ಮಹಾರಾಜ। ನತ್ಥಿ। ಗುಣತೋ ಪನ ಸಕ್ಕಾ ಕಿಞ್ಚಿ ಓಪಮ್ಮನಿದಸ್ಸನಮತ್ತಂ ಉಪದಸ್ಸಯಿತುನ್ತಿ। ಸಾಧು। ಭನ್ತೇ ನಾಗಸೇನ। ಯಥಾಹಂ ಲಭಾಮಿ ನಿಬ್ಬಾನಸ್ಸ ಗುಣತೋಪಿ ಏಕದೇಸಪರಿದೀಪನಮತ್ತಂ। ತಥಾ ಸೀಘಂ ಬ್ರೂಹಿ। ನಿಬ್ಬಾಪೇಹಿ ಮೇ ಹದಯಪರಿಳಾಹಂ ವಿನಯ ಸೀತಲಮಧುರವಚನಮಾಲುತೇನಾತಿ।>
      text <ಪದುಮಸ್ಸ। ಮಹಾರಾಜ। ಏಕೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಉದಕಸ್ಸ ದ್ವೇ ಗುಣಾ। ಅಗದಸ್ಸ ತಯೋ ಗುಣಾ। ಮಹಾಸಮುದ್ದಸ್ಸ ಚತ್ತಾರೋ ಗುಣಾ। ಭೋಜನಸ್ಸ ಪಞ್ಚ ಗುಣಾ। ಆಕಾಸಸ್ಸ ದಸ ಗುಣಾ। ಮಣಿರತನಸ್ಸ ತಯೋ ಗುಣಾ। ಲೋಹಿತಚನ್ದನಸ್ಸ ತಯೋ ಗುಣಾ। ಸಪ್ಪಿಮಣ್ಡಸ್ಸ ತಯೋ ಗುಣಾ। ಗಿರಿಸಿಖರಸ್ಸ ಪಞ್ಚ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ।>
      text <ಭನ್ತೇ ನಾಗಸೇನ। ಪದುಮಸ್ಸ ಏಕೋ ಗುಣೋ ನಿಬ್ಬಾನಂ ಅನುಪವಿಟ್ಠೋತಿ ಯಂ ವದೇಸಿ। ಕತಮೋ ಪದುಮಸ್ಸ ಏಕೋ ಗುಣೋ ನಿಬ್ಬಾನಂ ಅನುಪವಿಟ್ಠೋತಿ॥ ಯಥಾ। ಮಹಾರಾಜ। ಪದುಮಂ ಅನುಪಲಿತ್ತಂ ಉದಕೇನ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಸಬ್ಬಕಿಲೇಸೇಹಿ ಅನುಪಲಿತ್ತಂ। ಅಯಂ। ಮಹಾರಾಜ। ಪದುಮಸ್ಸ ಏಕೋ ಗುಣೋ ನಿಬ್ಬಾನಂ ಅನುಪವಿಟ್ಠೋತಿ।>
      text <ಭನ್ತೇ ನಾಗಸೇನ। ಉದಕಸ್ಸ ದ್ವೇ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ ಯಂ ವದೇಸಿ। ಕತಮೇ ಉದಕಸ್ಸ ದ್ವೇ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ॥ ಯಥಾ। ಮಹಾರಾಜ। ಉದಕಂ ಸೀತಲಂ ಪರಿಳಾಹನಿಬ್ಬಾಪನಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಸೀತಲಂ ಸಬ್ಬಕಿಲೇಸಪರಿಳಾಹನಿಬ್ಬಾಪನಂ। ಅಯಂ। ಮಹಾರಾಜ। ಉದಕಸ್ಸ ಪಠಮೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಉದಕಂ ಕಿಲನ್ತತಸಿತಪಿಪಾಸಿತಘಮ್ಮಾಭಿತತ್ತಾನಂ ಜನಪಸುಪಜಾನಂ ಪಿಪಾಸಾವಿನಯನಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಕಾಮತಣ್ಹಾಭವತಣ್ಹಾವಿಭವತಣ್ಹಾಪಿಪಾಸಾವಿನಯನಂ। ಅಯಂ। ಮಹಾರಾಜ। ಉದಕಸ್ಸ ದುತಿಯೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಇಮೇ ಖೋ। ಮಹಾರಾಜ। ಉದಕಸ್ಸ ದ್ವೇ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ।>
      text <ಭನ್ತೇ ನಾಗಸೇನ। ಅಗದಸ್ಸ ತಯೋ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ ಯಂ ವದೇಸಿ। ಕತಮೇ ಅಗದಸ್ಸ ತಯೋ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ॥ ಯಥಾ। ಮಹಾರಾಜ। ಅಗದೋ ವಿಸಪೀಳಿತಾನಂ ಸತ್ತಾನಂ ಪಟಿಸರಣಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಕಿಲೇಸವಿಸಪೀಳಿತಾನಂ ಸತ್ತಾನಂ ಪಟಿಸರಣಂ। ಅಯಂ। ಮಹಾರಾಜ। ಅಗದಸ್ಸ ಪಠಮೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಅಗದೋ ರೋಗಾನಂ ಅನ್ತಕರೋ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಸಬ್ಬದುಕ್ಖಾನಂ ಅನ್ತಕರಂ। ಅಯಂ। ಮಹಾರಾಜ। ಅಗದಸ್ಸ ದುತಿಯೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಅಗದೋ ಅಮತಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಅಮತಂ। ಅಯಂ। ಮಹಾರಾಜ। ಅಗದಸ್ಸ ತತಿಯೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಇಮೇ ಖೋ। ಮಹಾರಾಜ। ಅಗದಸ್ಸ ತಯೋ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ।>
      text <ಭನ್ತೇ ನಾಗಸೇನ। ಮಹಾಸಮುದ್ದಸ್ಸ ಚತ್ತಾರೋ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ ಯಂ ವದೇಸಿ। ಕತಮೇ ಮಹಾಸಮುದ್ದಸ್ಸ ಚತ್ತಾರೋ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ॥ ಯಥಾ। ಮಹಾರಾಜ। ಮಹಾಸಮುದ್ದೋ ಸುಞ್ಞೋ ಸಬ್ಬಕುಣಪೇಹಿ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಸುಞ್ಞಂ ಸಬ್ಬಕಿಲೇಸಕುಣಪೇಹಿ। ಅಯಂ। ಮಹಾರಾಜ। ಮಹಾಸಮುದ್ದಸ್ಸ ಪಠಮೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಮಹಾಸಮುದ್ದೋ ಮಹನ್ತೋ ಅನೋರಪಾರೋ। ನ ಪರಿಪೂರತಿ ಸಬ್ಬಸವನ್ತೀಹಿ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಮಹನ್ತಂ ಅನೋರಪಾರಂ। ನ ಪೂರತಿ ಸಬ್ಬಸತ್ತೇಹಿ। ಅಯಂ। ಮಹಾರಾಜ। ಮಹಾಸಮುದ್ದಸ್ಸ ದುತಿಯೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಮಹಾಸಮುದ್ದೋ ಮಹನ್ತಾನಂ ಭೂತಾನಂ ಆವಾಸೋ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಮಹನ್ತಾನಂ ಅರಹನ್ತಾನಂ ವಿಮಲಖೀಣಾಸವಬಲಪ್ಪತ್ತವಸೀಭೂತಮಹಾಭೂತಾನಂ ಆವಾಸೋ। ಅಯಂ। ಮಹಾರಾಜ। ಮಹಾಸಮುದ್ದಸ್ಸ ತತಿಯೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಮಹಾಸಮುದ್ದೋ ಅಪರಿಮಿತವಿವಿಧವಿಪುಲವೀಚಿಪುಪ್ಫಸಂಕುಸುಮಿತೋ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಅಪರಿಮಿತವಿವಿಧವಿಪುಲಪರಿಸುದ್ಧವಿಜ್ಜಾವಿಮುತ್ತಿಪುಪ್ಫಸಂಕುಸುಮಿತಂ। ಅಯಂ। ಮಹಾರಾಜ। ಮಹಾಸಮುದ್ದಸ್ಸ ಚತುತ್ಥೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಇಮೇ ಖೋ। ಮಹಾರಾಜ। ಮಹಾಸಮುದ್ದಸ್ಸ ಚತ್ತಾರೋ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ।>
      text <ಭನ್ತೇ ನಾಗಸೇನ। ಭೋಜನಸ್ಸ ಪಞ್ಚ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ ಯಂ ವದೇಸಿ। ಕತಮೇ ಭೋಜನಸ್ಸ ಪಞ್ಚ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ॥ ಯಥಾ। ಮಹಾರಾಜ। ಭೋಜನಂ ಸಬ್ಬಸತ್ತಾನಂ ಆಯುಧಾರಣಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಸಚ್ಛಿಕತಂ ಜರಾಮರಣನಾಸನತೋ ಆಯುಧಾರಣಂ। ಅಯಂ। ಮಹಾರಾಜ। ಭೋಜನಸ್ಸ ಪಠಮೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಭೋಜನಂ ಸಬ್ಬಸತ್ತಾನಂ ಬಲವಡ್ಢನಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಸಚ್ಛಿಕತಂ ಸಬ್ಬಸತ್ತಾನಂ ಇದ್ಧಿಬಲವಡ್ಢನಂ। ಅಯಂ। ಮಹಾರಾಜ। ಭೋಜನಸ್ಸ ದುತಿಯೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಭೋಜನಂ ಸಬ್ಬಸತ್ತಾನಂ ವಣ್ಣಜನನಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಸಚ್ಛಿಕತಂ ಸಬ್ಬಸತ್ತಾನಂ ಗುಣವಣ್ಣಜನನಂ। ಅಯಂ। ಮಹಾರಾಜ। ಭೋಜನಸ್ಸ ತತಿಯೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಭೋಜನಂ ಸಬ್ಬಸತ್ತಾನಂ ದರಥವೂಪಸಮನಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಸಚ್ಛಿಕತಂ ಸಬ್ಬಸತ್ತಾನಂ ಸಬ್ಬಕಿಲೇಸದರಥವೂಪಸಮನಂ। ಅಯಂ। ಮಹಾರಾಜ। ಭೋಜನಸ್ಸ ಚತುತ್ಥೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಭೋಜನಂ ಸಬ್ಬಸತ್ತಾನಂ ಜಿಘಚ್ಛಾದುಬ್ಬಲ್ಯಪಟಿವಿನೋದನಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಸಚ್ಛಿಕತಂ ಸಬ್ಬಸತ್ತಾನಂ ಸಬ್ಬದುಕ್ಖಜಿಘಚ್ಛಾದುಬ್ಬಲ್ಯಪಟಿವಿನೋದನಂ। ಅಯಂ। ಮಹಾರಾಜ। ಭೋಜನಸ್ಸ ಪಞ್ಚಮೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಇಮೇ ಖೋ। ಮಹಾರಾಜ। ಭೋಜನಸ್ಸ ಪಞ್ಚ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ।>
      text <ಭನ್ತೇ ನಾಗಸೇನ। ಆಕಾಸಸ್ಸ ದಸ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ ಯಂ ವದೇಸಿ। ಕತಮೇ ಆಕಾಸಸ್ಸ ದಸ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ॥ ಯಥಾ। ಮಹಾರಾಜ। ಆಕಾಸೋ ನ ಜಾಯತಿ। ನ ಜೀಯತಿ। ನ ಮೀಯತಿ। ನ ಚವತಿ। ನ ಉಪ್ಪಜ್ಜತಿ। ದುಪ್ಪಸಹೋ। ಅಚೋರಾಹರಣೋ। ಅನಿಸ್ಸಿತೋ। ವಿಹಗಗಮನೋ। ನಿರಾವರಣೋ। ಅನನ್ತೋ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ನ ಜಾಯತಿ। ನ ಜೀಯತಿ। ನ ಮೀಯತಿ। ನ ಚವತಿ। ನ ಉಪ್ಪಜ್ಜತಿ। ದುಪ್ಪಸಹಂ। ಅಚೋರಾಹರಣಂ। ಅನಿಸ್ಸಿತಂ। ಅರಿಯಗಮನಂ। ನಿರಾವರಣಂ। ಅನನ್ತಂ। ಇಮೇ ಖೋ। ಮಹಾರಾಜ। ಆಕಾಸಸ್ಸ ದಸ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ।>
      text <ಭನ್ತೇ ನಾಗಸೇನ। ಮಣಿರತನಸ್ಸ ತಯೋ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ ಯಂ ವದೇಸಿ। ಕತಮೇ ಮಣಿರತನಸ್ಸ ತಯೋ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ॥ ಯಥಾ। ಮಹಾರಾಜ। ಮಣಿರತನಂ ಕಾಮದದಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಕಾಮದದಂ। ಅಯಂ। ಮಹಾರಾಜ। ಮಣಿರತನಸ್ಸ ಪಠಮೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಮಣಿರತನಂ ಹಾಸಕರಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಹಾಸಕರಂ। ಅಯಂ। ಮಹಾರಾಜ। ಮಣಿರತನಸ್ಸ ದುತಿಯೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಮಣಿರತನಂ ಉಜ್ಜೋತತ್ತಕರಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಉಜ್ಜೋತತ್ತಕರಂ। ಅಯಂ। ಮಹಾರಾಜ। ಮಣಿರತನಸ್ಸ ತತಿಯೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಇಮೇ ಖೋ। ಮಹಾರಾಜ। ಮಣಿರತನಸ್ಸ ತಯೋ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ।>
      text <ಭನ್ತೇ ನಾಗಸೇನ। ಲೋಹಿತಚನ್ದನಸ್ಸ ತಯೋ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ ಯಂ ವದೇಸಿ। ಕತಮೇ ಲೋಹಿತಚನ್ದನಸ್ಸ ತಯೋ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ॥ ಯಥಾ। ಮಹಾರಾಜ। ಲೋಹಿತಚನ್ದನಂ ದುಲ್ಲಭಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ದುಲ್ಲಭಂ। ಅಯಂ। ಮಹಾರಾಜ। ಲೋಹಿತಚನ್ದನಸ್ಸ ಪಠಮೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಲೋಹಿತಚನ್ದನಂ ಅಸಮಸುಗನ್ಧಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಅಸಮಸುಗನ್ಧಂ। ಅಯಂ। ಮಹಾರಾಜ। ಲೋಹಿತಚನ್ದನಸ್ಸ ದುತಿಯೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಲೋಹಿತಚನ್ದನಂ ಸಜ್ಜನಪಸತ್ಥಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಅರಿಯಸಜ್ಜನಪಸತ್ಥಂ। ಅಯಂ। ಮಹಾರಾಜ। ಲೋಹಿತಚನ್ದನಸ್ಸ ತತಿಯೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಇಮೇ ಖೋ। ಮಹಾರಾಜ। ಲೋಹಿತಚನ್ದನಸ್ಸ ತಯೋ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ।>
      text <ಭನ್ತೇ ನಾಗಸೇನ। ಸಪ್ಪಿಮಣ್ಡಸ್ಸ ತಯೋ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ ಯಂ ವದೇಸಿ। ಕತಮೇ ಸಪ್ಪಿಮಣ್ಡಸ್ಸ ತಯೋ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ॥ ಯಥಾ। ಮಹಾರಾಜ। ಸಪ್ಪಿಮಣ್ಡೋ ವಣ್ಣಸಮ್ಪನ್ನೋ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಗುಣವಣ್ಣಸಮ್ಪನ್ನಂ। ಅಯಂ। ಮಹಾರಾಜ। ಸಪ್ಪಿಮಣ್ಡಸ್ಸ ಪಠಮೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಸಪ್ಪಿಮಣ್ಡೋ ಗನ್ಧಸಮ್ಪನ್ನೋ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಸೀಲಗನ್ಧಸಮ್ಪನ್ನಂ। ಅಯಂ। ಮಹಾರಾಜ। ಸಪ್ಪಿಮಣ್ಡಸ್ಸ ದುತಿಯೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಸಪ್ಪಿಮಣ್ಡೋ ರಸಸಮ್ಪನ್ನೋ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ರಸಸಮ್ಪನ್ನಂ। ಅಯಂ। ಮಹಾರಾಜ। ಸಪ್ಪಿಮಣ್ಡಸ್ಸ ತತಿಯೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಇಮೇ ಖೋ। ಮಹಾರಾಜ। ಸಪ್ಪಿಮಣ್ಡಸ್ಸ ತಯೋ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ।>
      text <ಭನ್ತೇ ನಾಗಸೇನ। ಗಿರಿಸಿಖರಸ್ಸ ಪಞ್ಚ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ ಯಂ ವದೇಸಿ। ಕತಮೇ ಗಿರಿಸಿಖರಸ್ಸ ಪಞ್ಚ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ॥ ಯಥಾ। ಮಹಾರಾಜ। ಗಿರಿಸಿಖರಂ ಅಚ್ಚುಗ್ಗತಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಅಚ್ಚುಗತಂ। ಅಯಂ। ಮಹಾರಾಜ। ಗಿರಿಸಿಖರಸ್ಸ ಪಠಮೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಗಿರಿಸಿಖರಂ ಅಚಲಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಅಚಲಂ। ಅಯಂ। ಮಹಾರಾಜ। ಗಿರಿಸಿಖರಸ್ಸ ದುತಿಯೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಗಿರಿಸಿಖರಂ ದುರಧಿರೋಹಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ದುರಧಿರೋಹಂ ಸಬ್ಬಕಿಲೇಸಾನಂ। ಅಯಂ। ಮಹಾರಾಜ। ಗಿರಿಸಿಖರಸ್ಸ ತತಿಯೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಗಿರಿಸಿಖರಂ ಸಬ್ಬಬೀಜಾನಂ ಅವಿರೂಹನಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಸಬ್ಬಕಿಲೇಸಾನಂ ಅವಿರೂಹನಂ। ಅಯಂ। ಮಹಾರಾಜ। ಗಿರಿಸಿಖರಸ್ಸ ಚತುತ್ಥೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಪುನ ಚಪರಂ। ಮಹಾರಾಜ। ಗಿರಿಸಿಖರಂ ಅನುನಯಪ್ಪಟಿಘವಿಪ್ಪಮುತ್ತಂ। ಏವಮೇವ ಖೋ। ಮಹಾರಾಜ। ನಿಬ್ಬಾನಂ ಅನುನಯಪ್ಪಟಿಘವಿಪ್ಪಮುತ್ತಂ। ಅಯಂ। ಮಹಾರಾಜ। ಗಿರಿಸಿಖರಸ್ಸ ಪಞ್ಚಮೋ ಗುಣೋ ನಿಬ್ಬಾನಂ ಅನುಪವಿಟ್ಠೋ। ಇಮೇ ಖೋ। ಮಹಾರಾಜ। ಗಿರಿಸಿಖರಸ್ಸ ಪಞ್ಚ ಗುಣಾ ನಿಬ್ಬಾನಂ ಅನುಪವಿಟ್ಠಾತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ನಿಬ್ಬಾನರೂಪಸಣ್ಠಾನಪಞ್ಹೋ ದಸಮೋ।>
    text <೧೧॥ ನಿಬ್ಬಾನಸಚ್ಛಿಕರಣಪಞ್ಹೋ>
      text <೧೧>, <ಭನ್ತೇ ನಾಗಸೇನ। ತುಮ್ಹೇ ಭಣಥ ನಿಬ್ಬಾನಂ ನ ಅತೀತಂ। ನ ಅನಾಗತಂ। ನ ಪಚ್ಚುಪ್ಪನ್ನಂ। ನ ಉಪ್ಪನ್ನಂ ನ ಅನುಪ್ಪನ್ನಂ ನ ಉಪ್ಪಾದನೀಯನ್ತಿ। ಇಧ। ಭನ್ತೇ ನಾಗಸೇನ। ಯೋ ಕೋಚಿ ಸಮ್ಮಾಪಟಿಪನ್ನೋ ನಿಬ್ಬಾನಂ ಸಚ್ಛಿಕರೋತಿ। ಸೋ ಉಪ್ಪನ್ನಂ ಸಚ್ಛಿಕರೋತಿ। ಉದಾಹು ಉಪ್ಪಾದೇತ್ವಾ ಸಚ್ಛಿಕರೋತೀತಿ॥ ಯೋ ಕೋಚಿ। ಮಹಾರಾಜ। ಸಮ್ಮಾಪಟಿಪನ್ನೋ ನಿಬ್ಬಾನಂ ಸಚ್ಛಿಕರೋತಿ। ಸೋ ನ ಉಪ್ಪನ್ನಂ ಸಚ್ಛಿಕರೋತಿ। ನ ಉಪ್ಪಾದೇತ್ವಾ ಸಚ್ಛಿಕರೋತಿ। ಅಪಿ ಚ। ಮಹಾರಾಜ। ಅತ್ಥೇಸಾ ನಿಬ್ಬಾನಧಾತು। ಯಂ ಸೋ ಸಮ್ಮಾಪಟಿಪನ್ನೋ ಸಚ್ಛಿಕರೋತೀತಿ।>
      text <ಮಾ। ಭನ್ತೇ ನಾಗಸೇನ। ಇಮಂ ಪಞ್ಹಂ ಪಟಿಚ್ಛನ್ನಂ ಕತ್ವಾ ದೀಪೇಹಿ। ವಿವಟಂ ಪಾಕಟಂ ಕತ್ವಾ ದೀಪೇಹಿ ಛನ್ದಜಾತೋ ಉಸ್ಸಾಹಜಾತೋ। ಯಂ ತೇ ಸಿಕ್ಖಿತಂ। ತಂ ಸಬ್ಬಂ ಏತ್ಥೇವಾಕಿರಾಹಿ। ಏತ್ಥಾಯಂ ಜನೋ ಸಮ್ಮೂಳ್ಹೋ ವಿಮತಿಜಾತೋ ಸಂಸಯಪಕ್ಖನ್ದೋ। ಭಿನ್ದೇತಂ ಅನ್ತೋದೋಸಸಲ್ಲನ್ತಿ। ಅತ್ಥೇಸಾ। ಮಹಾರಾಜ। ನಿಬ್ಬಾನಧಾತು ಸನ್ತಾ ಸುಖಾ ಪಣೀತಾ। ತಂ ಸಮ್ಮಾಪಟಿಪನ್ನೋ ಜಿನಾನುಸಿಟ್ಠಿಯಾ ಸಙ್ಖಾರೇ ಸಮ್ಮಸನ್ತೋ ಪಞ್ಞಾಯ ಸಚ್ಛಿಕರೋತಿ। ಯಥಾ। ಮಹಾರಾಜ। ಅನ್ತೇವಾಸಿಕೋ ಆಚರಿಯಾನುಸಿಟ್ಠಿಯಾ ವಿಜ್ಜಂ ಪಞ್ಞಾಯ ಸಚ್ಛಿಕರೋತಿ। ಏವಮೇವ ಖೋ। ಮಹಾರಾಜ। ಸಮ್ಮಾಪಟಿಪನ್ನೋ ಜಿನಾನುಸಿಟ್ಠಿಯಾ ಪಞ್ಞಾಯ ನಿಬ್ಬಾನಂ ಸಚ್ಛಿಕರೋತಿ।>
      text <ಕಥಂ ಪನ ತಂ ನಿಬ್ಬಾನಂ ದಟ್ಠಬ್ಬನ್ತಿ॥ ಅನೀತಿತೋ ನಿರುಪದ್ದವತೋ ಅಭಯತೋ ಖೇಮತೋ ಸನ್ತತೋ ಸುಖತೋ ಸಾತತೋ ಪಣೀತತೋ ಸುಚಿತೋ ಸೀತಲತೋ ದಟ್ಠಬ್ಬಂ।>
      text <ಯಥಾ। ಮಹಾರಾಜ। ಪುರಿಸೋ ಬಹುಕಟ್ಠಪುಞ್ಜೇನ ಜಲಿತಕಟ್ಠಿತೇನ ಅಗ್ಗಿನಾ ದಯ್ಹಮಾನೋ ವಾಯಾಮೇನ ತತೋ ಮುಞ್ಚಿತ್ವಾ ನಿರಗ್ಗಿಕೋಕಾಸಂ ಪವಿಸಿತ್ವಾ ತತ್ಥ ಪರಮಸುಖಂ ಲಭೇಯ್ಯ। ಏವಮೇವ ಖೋ। ಮಹಾರಾಜ। ಯೋ ಸಮ್ಮಾಪಟಿಪನ್ನೋ। ಸೋ ಯೋನಿಸೋ ಮನಸಿಕಾರೇನ ಬ್ಯಪಗತತಿವಿಧಗ್ಗಿಸನ್ತಾಪಂ ಪರಮಸುಖಂ ನಿಬ್ಬಾನಂ ಸಚ್ಛಿಕರೋತಿ। ಯಥಾ। ಮಹಾರಾಜ। ಅಗ್ಗಿ। ಏವಂ ತಿವಿಧಗ್ಗಿ ದಟ್ಠಬ್ಬೋ। ಯಥಾ ಅಗ್ಗಿಗತೋ ಪುರಿಸೋ। ಏವಂ ಸಮ್ಮಾಪಟಿಪನ್ನೋ ದಟ್ಠಬ್ಬೋ। ಯಥಾ ನಿರಗ್ಗಿಕೋಕಾಸೋ। ಏವಂ ನಿಬ್ಬಾನಂ ದಟ್ಠಬ್ಬಂ।>
      text <ಯಥಾ ವಾ ಪನ। ಮಹಾರಾಜ। ಪುರಿಸೋ ಅಹಿಕುಕ್ಕುರಮನುಸ್ಸಕುಣಪಸರೀರವಳಞ್ಜಕೋಟ್ಠಾಸರಾಸಿಗತೋ ಕುಣಪಜಟಾಜಟಿತನ್ತರಮನುಪವಿಟ್ಠೋ ವಾಯಾಮೇನ ತತೋ ಮುಞ್ಚಿತ್ವಾ ನಿಕ್ಕುಣಪೋಕಾಸಂ ಪವಿಸಿತ್ವಾ ತತ್ಥ ಪರಮಸುಖಂ ಲಭೇಯ್ಯ। ಏವಮೇವ ಖೋ। ಮಹಾರಾಜ। ಯೋ ಸಮ್ಮಾಪಟಿಪನ್ನೋ। ಸೋ ಯೋನಿಸೋ ಮನಸಿಕಾರೇನ ಬ್ಯಪಗತಕಿಲೇಸಕುಣಪಂ ಪರಮಸುಖಂ ನಿಬ್ಬಾನಂ ಸಚ್ಛಿಕರೋತಿ। ಯಥಾ। ಮಹಾರಾಜ। ಕುಣಪಂ। ಏವಂ ಪಞ್ಚ ಕಾಮಗುಣಾ ದಟ್ಠಬ್ಬಾ। ಯಥಾ ಕುಣಪಗತೋ ಪುರಿಸೋ। ಏವಂ ಸಮ್ಮಾಪಟಿಪನ್ನೋ ದಟ್ಠಬ್ಬೋ। ಯಥಾ ನಿಕ್ಕುಣಪೋಕಾಸೋ। ಏವಂ ನಿಬ್ಬಾನಂ ದಟ್ಠಬ್ಬಂ।>
      text <ಯಥಾ ವಾ ಪನ। ಮಹಾರಾಜ। ಪುರಿಸೋ ಭೀತೋ ತಸಿತೋ ಕಮ್ಪಿತೋ ವಿಪರೀತವಿಬ್ಭನ್ತಚಿತ್ತೋ ವಾಯಾಮೇನ ತತೋ ಮುಞ್ಚಿತ್ವಾ ದಳ್ಹಂ ಥಿರಂ ಅಚಲಂ ಅಭಯಟ್ಠಾನಂ ಪವಿಸಿತ್ವಾ ತತ್ಥ ಪರಮಸುಖಂ ಲಭೇಯ್ಯ। ಏವಮೇವ ಖೋ। ಮಹಾರಾಜ। ಯೋ ಸಮ್ಮಾಪಟಿಪನ್ನೋ। ಸೋ ಯೋನಿಸೋ ಮನಸಿಕಾರೇನ ಬ್ಯಪಗತಭಯಸನ್ತಾಸಂ ಪರಮಸುಖಂ ನಿಬ್ಬಾನಂ ಸಚ್ಛಿಕರೋತಿ। ಯಥಾ। ಮಹಾರಾಜ। ಭಯಂ। ಏವಂ ಜಾತಿಜರಾಬ್ಯಾಧಿಮರಣಂ ಪಟಿಚ್ಚ ಅಪರಾಪರಂ ಪವತ್ತಭಯಂ ದಟ್ಠಬ್ಬಂ। ಯಥಾ ಭೀತೋ ಪುರಿಸೋ। ಏವಂ ಸಮ್ಮಾಪಟಿಪನ್ನೋ ದಟ್ಠಬ್ಬೋ। ಯಥಾ ಅಭಯಟ್ಠಾನಂ। ಏವಂ ನಿಬ್ಬಾನಂ ದಟ್ಠಬ್ಬಂ।>
      text <ಯಥಾ ವಾ ಪನ। ಮಹಾರಾಜ। ಪುರಿಸೋ ಕಿಲಿಟ್ಠಮಲಿನಕಲಲಕದ್ದಮದೇಸೇ ಪತಿತೋ ವಾಯಾಮೇನ ತಂ ಕಲಲಕದ್ದಮಂ ಅಪವಾಹೇತ್ವಾ ಪರಿಸುದ್ಧವಿಮಲದೇಸಮುಪಗನ್ತ್ವಾ ತತ್ಥ ಪರಮಸುಖಂ ಲಭೇಯ್ಯ। ಏವಮೇವ ಖೋ। ಮಹಾರಾಜ। ಯೋ ಸಮ್ಮಾಪಟಿಪನ್ನೋ। ಸೋ ಯೋನಿಸೋ ಮನಸಿಕಾರೇನ ಬ್ಯಪಗತಕಿಲೇಸಮಲಕದ್ದಮಂ ಪರಮಸುಖಂ ನಿಬ್ಬಾನಂ ಸಚ್ಛಿಕರೋತಿ। ಯಥಾ। ಮಹಾರಾಜ। ಕಲಲಂ। ಏವಂ ಲಾಭಸಕ್ಕಾರಸಿಲೋಕೋ ದಟ್ಠಬ್ಬೋ। ಯಥಾ ಕಲಲಗತೋ ಪುರಿಸೋ। ಏವಂ ಸಮ್ಮಾಪಟಿಪನ್ನೋ ದಟ್ಠಬ್ಬೋ। ಯಥಾ ಪರಿಸುದ್ಧವಿಮಲದೇಸೋ। ಏವಂ ನಿಬ್ಬಾನಂ ದಟ್ಠಬ್ಬಂ।>
      text <ತಞ್ಚ ಪನ ನಿಬ್ಬಾನಂ ಸಮ್ಮಾಪಟಿಪನ್ನೋ ಕಿನ್ತಿ ಸಚ್ಛಿಕರೋತಿ॥ ಯೋ ಸೋ। ಮಹಾರಾಜ। ಸಮ್ಮಾಪಟಿಪನ್ನೋ। ಸೋ ಸಙ್ಖಾರಾನಂ ಪವತ್ತಂ ಸಮ್ಮಸತಿ। ಪವತ್ತಂ ಸಮ್ಮಸಮಾನೋ ತತ್ಥ ಜಾತಿಂ ಪಸ್ಸತಿ ಜರಂ ಪಸ್ಸತಿ ಬ್ಯಾಧಿಂ ಪಸ್ಸತಿ ಮರಣಂ ಪಸ್ಸತಿ। ನ ತತ್ಥ ಕಿಞ್ಚಿ ಸುಖಂ ಸಾತಂ ಪಸ್ಸತಿ ಆದಿತೋಪಿ ಮಜ್ಝತೋಪಿ ಪರಿಯೋಸಾನತೋಪಿ। ಸೋ ತತ್ಥ ಕಿಞ್ಚಿ ನ ಗಯ್ಹೂಪಗಂ ಪಸ್ಸತಿ। ಯಥಾ। ಮಹಾರಾಜ। ಪುರಿಸೋ ದಿವಸಸನ್ತತ್ತೇ ಅಯೋಗುಳೇ ಜಲಿತೇ ತತ್ತೇ ಕಠಿತೇ ಆದಿತೋಪಿ ಮಜ್ಝತೋಪಿ ಪರಿಯೋಸಾನತೋಪಿ ನ ಕಿಞ್ಚಿ ಗಯ್ಹೂಪಗಂ ಪದೇಸಂ ಪಸ್ಸತಿ। ಏವಮೇವ ಖೋ। ಮಹಾರಾಜ। ಯೋ ಸಙ್ಖಾರಾನಂ ಪವತ್ತಂ ಸಮ್ಮಸತಿ। ಸೋ ಪವತ್ತಂ ಸಮ್ಮಸಮಾನೋ ತತ್ಥ ಜಾತಿಂ ಪಸ್ಸತಿ ಜರಂ ಪಸ್ಸತಿ ಬ್ಯಾಧಿಂ ಪಸ್ಸತಿ ಮರಣಂ ಪಸ್ಸತಿ। ನ ತತ್ಥ ಕಿಞ್ಚಿ ಸುಖಂ ಸಾತಂ ಪಸ್ಸತಿ ಆದಿತೋಪಿ ಮಜ್ಝತೋಪಿ ಪರಿಯೋಸಾನತೋಪಿ। ಸೋ ತತ್ಥ ನ ಕಿಞ್ಚಿ ಗಯ್ಹೂಪಗಂ ಪಸ್ಸತಿ। ತಸ್ಸ ಗಯ್ಹೂಪಗಂ ಅಪಸ್ಸನ್ತಸ್ಸ ಚಿತ್ತೇ ಅರತಿ ಸಣ್ಠಾತಿ। ಕಾಯಸ್ಮಿಂ ಡಾಹೋ ಓಕ್ಕಮತಿ। ಸೋ ಅತಾಣೋ ಅಸರಣೋ ಅಸರಣೀಭೂತೋ ಭವೇಸು ನಿಬ್ಬಿನ್ದತಿ।>
      text <ಯಥಾ। ಮಹಾರಾಜ। ಪುರಿಸೋ ಜಲಿತಜಾಲಂ ಮಹನ್ತಂ ಅಗ್ಗಿಕ್ಖನ್ಧಂ ಪವಿಸೇಯ್ಯ। ಸೋ ತತ್ಥ ಅತಾಣೋ ಅಸರಣೋ ಅಸರಣೀಭೂತೋ ಅಗ್ಗಿಮ್ಹಿ ನಿಬ್ಬಿನ್ದೇಯ್ಯ। ಏವಮೇವ ಖೋ। ಮಹಾರಾಜ। ತಸ್ಸ ಗಯ್ಹೂಪಗಂ ಅಪಸ್ಸನ್ತಸ್ಸ ಚಿತ್ತೇ ಅರತಿ ಸಣ್ಠಾತಿ। ಕಾಯಸ್ಮಿಂ ಡಾಹೋ ಓಕ್ಕಮತಿ। ಸೋ ಅತಾಣೋ ಅಸರಣೋ ಅಸರಣೀಭೂತೋ ಭವೇಸು ನಿಬ್ಬಿನ್ದತಿ।>
      text <ತಸ್ಸ ಪವತ್ತೇ ಭಯದಸ್ಸಾವಿಸ್ಸ ಏವಂ ಚಿತ್ತಂ ಉಪ್ಪಜ್ಜತಿ ಸನ್ತತ್ತಂ ಖೋ ಪನೇತಂ ಪವತ್ತಂ ಸಮ್ಪಜ್ಜಲಿತಂ ಬಹುದುಕ್ಖಂ ಬಹೂಪಾಯಾಸಂ। ಯದಿ ಕೋಚಿ ಲಭೇಥ ಅಪ್ಪವತ್ತಂ ಏತಂ ಸನ್ತಂ ಏತಂ ಪಣೀತಂ। ಯದಿದಂ ಸಬ್ಬಸಙ್ಖಾರಸಮಥೋ ಸಬ್ಬೂಪಧಿಪಟಿನಿಸ್ಸಗ್ಗೋ ತಣ್ಹಕ್ಖಯೋ ವಿರಾಗೋ ನಿರೋಧೋ ನಿಬ್ಬಾನನ್ತಿ। ಇತಿ ಹೇತಂ ತಸ್ಸ ಅಪ್ಪವತ್ತೇ ಚಿತ್ತಂ ಪಕ್ಖನ್ದತಿ ಪಸೀದತಿ ಪಹಂಸಯತಿ ತುಸಯತಿ ಪಟಿಲದ್ಧಂ ಖೋ ಮೇ ನಿಸ್ಸರಣನ್ತಿ।>
      text <ಯಥಾ। ಮಹಾರಾಜ। ಪುರಿಸೋ ವಿಪ್ಪನಟ್ಠೋ ವಿದೇಸಪಕ್ಖನ್ದೋ ನಿಬ್ಬಾಹನಮಗ್ಗಂ ದಿಸ್ವಾ ತತ್ಥ ಪಕ್ಖನ್ದತಿ ಪಸೀದತಿ ಪಹಂಸಯತಿ ತುಸಯತಿ ಪಟಿಲದ್ಧೋ ಮೇ ನಿಬ್ಬಾಹನಮಗ್ಗೋತಿ। ಏವಮೇವ ಖೋ। ಮಹಾರಾಜ। ಪವತ್ತೇ ಭಯದಸ್ಸಾವಿಸ್ಸ ಅಪ್ಪವತ್ತೇ ಚಿತ್ತಂ ಪಕ್ಖನ್ದತಿ ಪಸೀದತಿ ಪಹಂಸಯತಿ ತುಸಯತಿ ಪಟಿಲದ್ಧಂ ಖೋ ಮೇ ನಿಸ್ಸರಣನ್ತಿ।>
      text <ಸೋ ಅಪ್ಪವತ್ತತ್ಥಾಯ ಮಗ್ಗಂ ಆಯೂಹತಿ ಗವೇಸತಿ ಭಾವೇತಿ ಬಹುಲೀಕರೋತಿ। ತಸ್ಸ ತದತ್ಥಂ ಸತಿ ಸನ್ತಿಟ್ಠತಿ। ತದತ್ಥಂ ವೀರಿಯಂ ಸನ್ತಿಟ್ಠತಿ। ತದತ್ಥಂ ಪೀತಿ ಸನ್ತಿಟ್ಠತಿ। ತಸ್ಸ ತಂ ಚಿತ್ತಂ ಅಪರಾಪರಂ ಮನಸಿಕರೋತೋ ಪವತ್ತಂ ಸಮತಿಕ್ಕಮಿತ್ವಾ ಅಪ್ಪವತ್ತಂ ಓಕ್ಕಮತಿ। ಅಪ್ಪವತ್ತಮನುಪ್ಪತ್ತೋ। ಮಹಾರಾಜ। ಸಮ್ಮಾಪಟಿಪನ್ನೋ ನಿಬ್ಬಾನಂ ಸಚ್ಛಿಕರೋತೀತಿ ವುಚ್ಚತೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ನಿಬ್ಬಾನಸಚ್ಛಿಕರಣಪಞ್ಹೋ ಏಕಾದಸಮೋ।>
    text <೧೨॥ ನಿಬ್ಬಾನಸನ್ನಿಹಿತಪಞ್ಹೋ>
      text <೧೨>, <ಭನ್ತೇ ನಾಗಸೇನ। ಅತ್ಥಿ ಸೋ ಪದೇಸೋ ಪುರತ್ಥಿಮಾಯ ವಾ ದಿಸಾಯ ದಕ್ಖಿಣಾಯ ವಾ ದಿಸಾಯ ಪಚ್ಛಿಮಾಯ ವಾ ದಿಸಾಯ ಉತ್ತರಾಯ ವಾ ದಿಸಾಯ ಉದ್ಧಂ ವಾ ಅಧೋ ವಾ ತಿರಿಯಂ ವಾ। ಯತ್ಥ ನಿಬ್ಬಾನಂ ಸನ್ನಿಹಿತನ್ತಿ॥ ನತ್ಥಿ। ಮಹಾರಾಜ। ಸೋ ಪದೇಸೋ ಪುರತ್ಥಿಮಾಯ ವಾ ದಿಸಾಯ ದಕ್ಖಿಣಾಯ ವಾ ದಿಸಾಯ ಪಚ್ಛಿಮಾಯ ವಾ ದಿಸಾಯ ಉತ್ತರಾಯ ವಾ ದಿಸಾಯ ಉದ್ಧಂ ವಾ ಅಧೋ ವಾ ತಿರಿಯಂ ವಾ। ಯತ್ಥ ನಿಬ್ಬಾನಂ ಸನ್ನಿಹಿತನ್ತಿ।>
      text <ಯದಿ। ಭನ್ತೇ ನಾಗಸೇನ। ನತ್ಥಿ ನಿಬ್ಬಾನಸ್ಸ ಸನ್ನಿಹಿತೋಕಾಸೋ। ತೇನ ಹಿ ನತ್ಥಿ ನಿಬ್ಬಾನಂ॥ ಯೇಸಞ್ಚ ತಂ ನಿಬ್ಬಾನಂ ಸಚ್ಛಿಕತಂ। ತೇಸಮ್ಪಿ ಸಚ್ಛಿಕಿರಿಯಾ ಮಿಚ್ಛಾ। ಕಾರಣಂ ತತ್ಥ ವಕ್ಖಾಮಿ। ಯಥಾ। ಭನ್ತೇ ನಾಗಸೇನ। ಮಹಿಯಾ ಧಞ್ಞುಟ್ಠಾನಂ ಖೇತ್ತಂ ಅತ್ಥಿ। ಗನ್ಧುಟ್ಠಾನಂ ಪುಪ್ಫಂ ಅತ್ಥಿ। ಪುಪ್ಫುಟ್ಠಾನಂ ಗುಮ್ಬೋ ಅತ್ಥಿ। ಫಲುಟ್ಠಾನಂ ರುಕ್ಖೋ ಅತ್ಥಿ। ರತನುಟ್ಠಾನಂ ಆಕರೋ ಅತ್ಥಿ। ತತ್ಥ ಯೋ ಕೋಚಿ ಯಂ ಯಂ ಇಚ್ಛತಿ। ಸೋ ತತ್ಥ ಗನ್ತ್ವಾ ತಂ ತಂ ಹರತಿ। ಏವಮೇವ ಖೋ। ಭನ್ತೇ ನಾಗಸೇನ। ಯದಿ ನಿಬ್ಬಾನಂ ಅತ್ಥಿ। ತಸ್ಸ ನಿಬ್ಬಾನಸ್ಸ ಉಟ್ಠಾನೋಕಾಸೋಪಿ ಇಚ್ಛಿತಬ್ಬೋ। ಯಸ್ಮಾ ಚ ಖೋ। ಭನ್ತೇ ನಾಗಸೇನ। ನಿಬ್ಬಾನಸ್ಸ ಉಟ್ಠಾನೋಕಾಸೋ ನತ್ಥಿ। ತಸ್ಮಾ ನತ್ಥಿ ನಿಬ್ಬಾನನ್ತಿ ಬ್ರೂಮಿ। ಯೇಸಞ್ಚ ನಿಬ್ಬಾನಂ ಸಚ್ಛಿಕತಂ। ತೇಸಮ್ಪಿ ಸಚ್ಛಿಕಿರಿಯಾ ಮಿಚ್ಛಾತಿ।>
      text <ನತ್ಥಿ। ಮಹಾರಾಜ। ನಿಬ್ಬಾನಸ್ಸ ಸನ್ನಿಹಿತೋಕಾಸೋ। ಅತ್ಥಿ ಚೇತಂ ನಿಬ್ಬಾನಂ। ಸಮ್ಮಾಪಟಿಪನ್ನೋ ಯೋನಿಸೋ ಮನಸಿಕಾರೇನ ನಿಬ್ಬಾನಂ ಸಚ್ಛಿಕರೋತಿ। ಯಥಾ ಪನ। ಮಹಾರಾಜ। ಅತ್ಥಿ ಅಗ್ಗಿ ನಾಮ। ನತ್ಥಿ ತಸ್ಸ ಸನ್ನಿಹಿತೋಕಾಸೋ। ದ್ವೇ ಕಟ್ಠಾನಿ ಸಙ್ಘಟ್ಟೇನ್ತೋ ಅಗ್ಗಿಂ ಅಧಿಗಚ್ಛತಿ। ಏವಮೇವ ಖೋ। ಮಹಾರಾಜ। ಅತ್ಥಿ ನಿಬ್ಬಾನಂ। ನತ್ಥಿ ತಸ್ಸ ಸನ್ನಿಹಿತೋಕಾಸೋ। ಸಮ್ಮಾಪಟಿಪನ್ನೋ ಯೋನಿಸೋ ಮನಸಿಕಾರೇನ ನಿಬ್ಬಾನಂ ಸಚ್ಛಿಕರೋತಿ।>
      text <ಯಥಾ ವಾ ಪನ। ಮಹಾರಾಜ। ಅತ್ಥಿ ಸತ್ತ ರತನಾನಿ ನಾಮ। ಸೇಯ್ಯಥಿದಂ। ಚಕ್ಕರತನಂ ಹತ್ಥಿರತನಂ ಅಸ್ಸರತನಂ ಮಣಿರತನಂ ಇತ್ಥಿರತನಂ ಗಹಪತಿರತನಂ ಪರಿಣಾಯಕರತನಂ। ನ ಚ ತೇಸಂ ರತನಾನಂ ಸನ್ನಿಹಿತೋಕಾಸೋ ಅತ್ಥಿ। ಖತ್ತಿಯಸ್ಸ ಪನ ಸಮ್ಮಾಪಟಿಪನ್ನಸ್ಸ ಪಟಿಪತ್ತಿಬಲೇನ ತಾನಿ ರತನಾನಿ ಉಪಗಚ್ಛನ್ತಿ। ಏವಮೇವ ಖೋ। ಮಹಾರಾಜ। ಅತ್ಥಿ ನಿಬ್ಬಾನಂ। ನತ್ಥಿ ತಸ್ಸ ಸನ್ನಿಹಿತೋಕಾಸೋ। ಸಮ್ಮಾಪಟಿಪನ್ನೋ ಯೋನಿಸೋ ಮನಸಿಕಾರೇನ ನಿಬ್ಬಾನಂ ಸಚ್ಛಿಕರೋತೀತಿ।>
      text <ಭನ್ತೇ ನಾಗಸೇನ। ನಿಬ್ಬಾನಸ್ಸ ಸನ್ನಿಹಿತೋಕಾಸೋ ಮಾ ಹೋತು। ಅತ್ಥಿ ಪನ ತಂ ಠಾನಂ। ಯತ್ಥ ಠಿತೋ ಸಮ್ಮಾಪಟಿಪನ್ನೋ ನಿಬ್ಬಾನಂ ಸಚ್ಛಿಕರೋತೀತಿ॥ ಆಮ। ಮಹಾರಾಜ। ಅತ್ಥಿ ತಂ ಠಾನಂ। ಯತ್ಥ ಠಿತೋ ಸಮ್ಮಾಪಟಿಪನ್ನೋ ನಿಬ್ಬಾನಂ ಸಚ್ಛಿಕರೋತೀತಿ।>
      text <ಕತಮಂ ಪನ। ಭನ್ತೇ। ತಂ ಠಾನಂ। ಯತ್ಥ ಠಿತೋ ಸಮ್ಮಾಪಟಿಪನ್ನೋ ನಿಬ್ಬಾನಂ ಸಚ್ಛಿಕರೋತೀತಿ॥ ಸೀಲಂ। ಮಹಾರಾಜ। ಠಾನಂ। ಸೀಲೇ ಪತಿಟ್ಠಿತೋ ಯೋನಿಸೋ ಮನಸಿಕರೋನ್ತೋ ಸಕ್ಕಯವನೇಪಿ ಚೀನವಿಲಾತೇಪಿ ಅಲಸನ್ದೇಪಿ ನಿಗುಮ್ಬೇಪಿ ಕಾಸಿಕೋಸಲೇಪಿ ಕಸ್ಮೀರೇಪಿ ಗನ್ಧಾರೇಪಿ ನಗಮುದ್ಧನಿಪಿ ಬ್ರಹ್ಮಲೋಕೇಪಿ ಯತ್ಥ ಕತ್ಥಚಿಪಿ ಠಿತೋ ಸಮ್ಮಾಪಟಿಪನ್ನೋ ನಿಬ್ಬಾನಂ ಸಚ್ಛಿಕರೋತಿ। ಯಥಾ। ಮಹಾರಾಜ। ಯೋ ಕೋಚಿ ಚಕ್ಖುಮಾ ಪುರಿಸೋ ಸಕಯವನೇಪಿ ಚೀನವಿಲಾತೇಪಿ ಅಲಸನ್ದೇಪಿ ನಿಗುಮ್ಬೇಪಿ ಕಾಸಿಕೋಸಲೇಪಿ ಕಸ್ಮೀರೇಪಿ ಗನ್ಧಾರೇಪಿ ನಗಮುದ್ಧನಿಪಿ ಬ್ರಹ್ಮಲೋಕೇಪಿ ಯತ್ಥ ಕತ್ಥಚಿಪಿ ಠಿತೋ ಆಕಾಸಂ ಪಸ್ಸತಿ। ಏವಮೇವ ಖೋ। ಮಹಾರಾಜ। ಸೀಲೇ ಪತಿಟ್ಠಿತೋ ಯೋನಿಸೋ ಮನಸಿಕರೋನ್ತೋ ಸಕಯವನೇಪಿ…ಪೇ॰… ಯತ್ಥ ಕತ್ಥಚಿಪಿ ಠಿತೋ ಸಮ್ಮಾಪಟಿಪನ್ನೋ ನಿಬ್ಬಾನಂ ಸಚ್ಛಿಕರೋತಿ।>
      text <ಯಥಾ ವಾ ಪನ। ಮಹಾರಾಜ। ಸಕಯವನೇಪಿ…ಪೇ॰… ಯತ್ಥ ಕತ್ಥಚಿಪಿ ಠಿತಸ್ಸ ಪುಬ್ಬದಿಸಾ ಅತ್ಥಿ। ಏವಮೇವ ಖೋ। ಮಹಾರಾಜ। ಸೀಲೇ ಪತಿಟ್ಠಿತಸ್ಸ ಯೋನಿಸೋ ಮನಸಿಕರೋನ್ತಸ್ಸ ಸಕ್ಕಯವನೇಪಿ…ಪೇ॰… ಯತ್ಥ ಕತ್ಥಚಿಪಿ ಠಿತಸ್ಸ ಸಮ್ಮಾಪಟಿಪನ್ನಸ್ಸ ಅತ್ಥಿ ನಿಬ್ಬಾನಸಚ್ಛಿಕಿರಿಯಾತಿ। ಸಾಧು। ಭನ್ತೇ ನಾಗಸೇನ। ದೇಸಿತಂ ತಯಾ ನಿಬ್ಬಾನಂ। ದೇಸಿತಾ ನಿಬ್ಬಾನಸಚ್ಛಿಕಿರಿಯಾ। ಪರಿಕ್ಖತಾ ಸೀಲಗುಣಾ। ದಸ್ಸಿತಾ ಸಮ್ಮಾಪಟಿಪತ್ತಿ। ಉಸ್ಸಾಪಿತೋ ಧಮ್ಮದ್ಧಜೋ। ಸಣ್ಠಪಿತಾ ಧಮ್ಮನೇತ್ತಿ। ಅವಞ್ಝೋ ಸುಪ್ಪಯುತ್ತಾನಂ ಸಮ್ಮಾಪಯೋಗೋ। ಏವಮೇತಂ ಗಣಿವರಪವರ ತಥಾ ಸಮ್ಪಟಿಚ್ಛಾಮೀತಿ।>
      stand <ನಿಬ್ಬಾನಸನ್ನಿಹಿತಪಞ್ಹೋ ದ್ವಾದಸಮೋ।>
      stand <ವೇಸ್ಸನ್ತರವಗ್ಗೋ ತತಿಯೋ।>
      stand <ಇಮಸ್ಮಿಂ ವಗ್ಗೇ ದ್ವಾದಸ ಪಞ್ಹಾ।>
  text <೪॥ ಅನುಮಾನವಗ್ಗೋ>
    text <೧॥ ಅನುಮಾನಪಞ್ಹೋ>
      text <೧>, <ಅಥ ಖೋ ಮಿಲಿನ್ದೋ ರಾಜಾ ಯೇನಾಯಸ್ಮಾ ನಾಗಸೇನೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮನ್ತಂ ನಾಗಸೇನಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಮಿಲಿನ್ದೋ ರಾಜಾ ಞಾತುಕಾಮೋ ಸೋತುಕಾಮೋ ಧಾರೇತುಕಾಮೋ ಞಾಣಾಲೋಕಂ ದಟ್ಠುಕಾಮೋ ಅಞ್ಞಾಣಂ ಭಿನ್ದಿತುಕಾಮೋ ಞಾಣಾಲೋಕಂ ಉಪ್ಪಾದೇತುಕಾಮೋ ಅವಿಜ್ಜನ್ಧಕಾರಂ ನಾಸೇತುಕಾಮೋ ಅಧಿಮತ್ತಂ ಧಿತಿಞ್ಚ ಉಸ್ಸಾಹಞ್ಚ ಸತಿಞ್ಚ ಸಮ್ಪಜಞ್ಞಞ್ಚ ಉಪಟ್ಠಪೇತ್ವಾ ಆಯಸ್ಮನ್ತಂ ನಾಗಸೇನಂ ಏತದವೋಚ ಭನ್ತೇ ನಾಗಸೇನ। ಕಿಂ ಪನ ಬುದ್ಧೋ ತಯಾ ದಿಟ್ಠೋತಿ। ನ ಹಿ। ಮಹಾರಾಜಾತಿ। ಕಿಂ ಪನ ತೇ ಆಚರಿಯೇಹಿ ಬುದ್ಧೋ ದಿಟ್ಠೋತಿ॥ ನ ಹಿ। ಮಹಾರಾಜಾತಿ। ಭನ್ತೇ ನಾಗಸೇನ। ನ ಕಿರ ತಯಾ ಬುದ್ಧೋ ದಿಟ್ಠೋ। ನಾಪಿ ಕಿರ ತೇ ಆಚರಿಯೇಹಿ ಬುದ್ಧೋ ದಿಟ್ಠೋ। ತೇನ ಹಿ। ಭನ್ತೇ ನಾಗಸೇನ। ನತ್ಥಿ ಬುದ್ಧೋ। ನ ಹೇತ್ಥ ಬುದ್ಧೋ ಪಞ್ಞಾಯತೀತಿ।>
      text <ಅತ್ಥಿ ಪನ ತೇ। ಮಹಾರಾಜ। ಪುಬ್ಬಕಾ ಖತ್ತಿಯಾ। ಯೇ ತೇ ತವ ಖತ್ತಿಯವಂಸಸ್ಸ ಪುಬ್ಬಙ್ಗಮಾತಿ॥ ಆಮ। ಭನ್ತೇ। ಕೋ ಸಂಸಯೋ। ಅತ್ಥಿ ಪುಬ್ಬಕಾ ಖತ್ತಿಯಾ। ಯೇ ಮಮ ಖತ್ತಿಯವಂಸಸ್ಸ ಪುಬ್ಬಙ್ಗಮಾತಿ। ದಿಟ್ಠಪುಬ್ಬಾ ತಯಾ। ಮಹಾರಾಜ। ಪುಬ್ಬಕಾ ಖತ್ತಿಯಾತಿ॥ ನ ಹಿ ಭನ್ತೇತಿ। ಯೇ ಪನ ತಂ। ಮಹಾರಾಜ। ಅನುಸಾಸನ್ತಿ ಪುರೋಹಿತಾ ಸೇನಾಪತಿನೋ ಅಕ್ಖದಸ್ಸಾ ಮಹಾಮತ್ತಾ। ತೇಹಿ ಪುಬ್ಬಕಾ ಖತ್ತಿಯಾ ದಿಟ್ಠಪುಬ್ಬಾತಿ॥ ನ ಹಿ ಭನ್ತೇತಿ। ಯದಿ ಪನ ತೇ। ಮಹಾರಾಜ। ಪುಬ್ಬಕಾ ಖತ್ತಿಯಾ ನ ದಿಟ್ಠಾ। ನಾಪಿ ಕಿರ ತೇ ಅನುಸಾಸಕೇಹಿ ಪುಬ್ಬಕಾ ಖತ್ತಿಯಾ ದಿಟ್ಠಾ। ತೇನ ಹಿ ನತ್ಥಿ ಪುಬ್ಬಕಾ ಖತ್ತಿಯಾ। ನ ಹೇತ್ಥ ಪುಬ್ಬಕಾ ಖತ್ತಿಯಾ ಪಞ್ಞಾಯನ್ತೀತಿ।>
      text <ದಿಸ್ಸನ್ತಿ। ಭನ್ತೇ ನಾಗಸೇನ। ಪುಬ್ಬಕಾನಂ ಖತ್ತಿಯಾನಂ ಅನುಭೂತಾನಿ ಪರಿಭೋಗಭಣ್ಡಾನಿ। ಸೇಯ್ಯಥಿದಂ। ಸೇತಚ್ಛತ್ತಂ ಉಣ್ಹೀಸಂ ಪಾದುಕಾ ವಾಲಬೀಜನೀ ಖಗ್ಗರತನಂ ಮಹಾರಹಾನಿ ಚ ಸಯನಾನಿ। ಯೇಹಿ ಮಯಂ ಜಾನೇಯ್ಯಾಮ ಸದ್ದಹೇಯ್ಯಾಮ ಅತ್ಥಿ ಪುಬ್ಬಕಾ ಖತ್ತಿಯಾತಿ। ಏವಮೇವ ಖೋ। ಮಹಾರಾಜ। ಮಯಮ್ಪೇತಂ ಭಗವನ್ತಂ ಜಾನೇಯ್ಯಾಮ ಸದ್ದಹೇಯ್ಯಾಮ। ಅತ್ಥಿ ತಂ ಕಾರಣಂ। ಯೇನ ಮಯಂ ಕಾರಣೇನ ಜಾನೇಯ್ಯಾಮ ಸದ್ದಹೇಯ್ಯಾಮ ಅತ್ಥಿ ಸೋ ಭಗವಾತಿ। ಕತಮಂ ತಂ ಕಾರಣಂ॥ ಅತ್ಥಿ ಖೋ। ಮಹಾರಾಜ। ತೇನ ಭಗವತಾ ಜಾನತಾ ಪಸ್ಸತಾ ಅರಹತಾ ಸಮ್ಮಾಸಮ್ಬುದ್ಧೇನ ಅನುಭೂತಾನಿ ಪರಿಭೋಗಭಣ್ಡಾನಿ। ಸೇಯ್ಯಥಿದಂ। ಚತ್ತಾರೋ ಸತಿಪಟ್ಠಾನಾ ಚತ್ತಾರೋ ಸಮ್ಮಪ್ಪಧಾನಾ ಚತ್ತಾರೋ ಇದ್ಧಿಪಾದಾ ಪಞ್ಚಿನ್ದ್ರಿಯಾನಿ ಪಞ್ಚ ಬಲಾನಿ ಸತ್ತ ಬೋಜ್ಝಙ್ಗಾ ಅರಿಯೋ ಅಟ್ಠಙ್ಗಿಕೋ ಮಗ್ಗೋ। ಯೇಹಿ ಸದೇವಕೋ ಲೋಕೋ ಜಾನಾತಿ ಸದ್ದಹತಿ ಅತ್ಥಿ ಸೋ ಭಗವಾತಿ। ಇಮಿನಾ। ಮಹಾರಾಜ। ಕಾರಣೇನ ಇಮಿನಾ ಹೇತುನಾ ಇಮಿನಾ ನಯೇನ ಇಮಿನಾ ಅನುಮಾನೇನ ಞಾತಬ್ಬೋ ಅತ್ಥಿ ಸೋ ಭಗವಾತಿ।>
      text <ಭನ್ತೇ ನಾಗಸೇನ। ಓಪಮ್ಮಂ ಕರೋಹೀತಿ। ಯಥಾ। ಮಹಾರಾಜ। ನಗರವಡ್ಢಕೀ ನಗರಂ ಮಾಪೇತುಕಾಮೋ ಪಠಮಂ ತಾವ ಸಮಂ ಅನುನ್ನತಮನೋನತಂ ಅಸಕ್ಖರಪಾಸಾಣಂ ನಿರುಪದ್ದವಮನವಜ್ಜಂ ರಮಣೀಯಂ ಭೂಮಿಭಾಗಂ ಅನುವಿಲೋಕೇತ್ವಾ ಯಂ ತತ್ಥ ವಿಸಮಂ। ತಂ ಸಮಂ ಕಾರಾಪೇತ್ವಾ ಖಾಣುಕಣ್ಟಕಂ ವಿಸೋಧಾಪೇತ್ವಾ ತತ್ಥ ನಗರಂ ಮಾಪೇಯ್ಯ ಸೋಭನಂ ವಿಭತ್ತಂ ಭಾಗಸೋ ಮಿತಂ ಉಕ್ಕಿಣ್ಣಪರಿಖಾಪಾಕಾರಂ ದಳ್ಹಗೋಪುರಟ್ಟಾಲಕೋಟ್ಟಕಂ ಪುಥುಚಚ್ಚರಚತುಕ್ಕಸನ್ಧಿಸಿಙ್ಘಾಟಕಂ ಸುಚಿಸಮತಲರಾಜಮಗ್ಗಂ ಸುವಿಭತ್ತಅನ್ತರಾಪಣಂ ಆರಾಮುಯ್ಯಾನತಳಾಕಪೋಕ್ಖರಣಿಉದಪಾನಸಮ್ಪನ್ನಂ ಬಹುವಿಧದೇವಟ್ಠಾನಪ್ಪಟಿಮಣ್ಡಿತಂ ಸಬ್ಬದೋಸವಿರಹಿತಂ। ಸೋ ತಸ್ಮಿಂ ನಗರೇ ಸಬ್ಬಥಾ ವೇಪುಲ್ಲತ್ತಂ ಪತ್ತೇ ಅಞ್ಞಂ ದೇಸಂ ಉಪಗಚ್ಛೇಯ್ಯ। ಅಥ ತಂ ನಗರಂ ಅಪರೇನ ಸಮಯೇನ ಇದ್ಧಂ ಭವೇಯ್ಯ ಫೀತಂ ಸುಭಿಕ್ಖಂ ಖೇಮಂ ಸಮಿದ್ಧಂ ಸಿವಂ ಅನೀತಿಕಂ ನಿರುಪದ್ದವಂ ನಾನಾಜನಸಮಾಕುಲಂ। ಪುಥೂ ಖತ್ತಿಯಾ ಬ್ರಾಹ್ಮಣಾ ವೇಸ್ಸಾ ಸುದ್ದಾ ಹತ್ಥಾರೋಹಾ ಅಸ್ಸಾರೋಹಾ ರಥಿಕಾ ಪತ್ತಿಕಾ ಧನುಗ್ಗಹಾ ಥರುಗ್ಗಹಾ ಚೇಲಕಾ ಚಲಕಾ ಪಿಣ್ಡದಾಯಕಾ ಉಗ್ಗಾ ರಾಜಪುತ್ತಾ ಪಕ್ಖನ್ದಿನೋ ಮಹಾನಾಗಾ ಸೂರಾ ವಮ್ಮಿನೋ ಯೋಧಿನೋ ದಾಸಿಕಪುತ್ತಾ ಭಟಿಪುತ್ತಾ ಮಲ್ಲಕಾ ಗಣಕಾ ಆಳಾರಿಕಾ ಸೂದಾ ಕಪ್ಪಕಾ ನಹಾಪಕಾ ಚುನ್ದಾ ಮಾಲಾಕಾರಾ ಸುವಣ್ಣಕಾರಾ ಸಜ್ಝುಕಾರಾ ಸೀಸಕಾರಾ ತಿಪುಕಾರಾ ಲೋಹಕಾರಾ ವಟ್ಟಕಾರಾ ಅಯೋಕಾರಾ ಮಣಿಕಾರಾ ಪೇಸಕಾರಾ ಕುಮ್ಭಕಾರಾ ವೇಣುಕಾರಾ ಲೋಣಕಾರಾ ಚಮ್ಮಕಾರಾ ರಥಕಾರಾ ದನ್ತಕಾರಾ ರಜ್ಜುಕಾರಾ ಕೋಚ್ಛಕಾರಾ ಸುತ್ತಕಾರಾ ವಿಲೀವಕಾರಾ ಧನುಕಾರಾ ಜಿಯಕಾರಾ ಉಸುಕಾರಾ ಚಿತ್ತಕಾರಾ ರಙ್ಗಕಾರಾ ರಜಕಾ ತನ್ತವಾಯಾ ತುನ್ನವಾಯಾ ಹೇರಞ್ಞಿಕಾ ದುಸ್ಸಿಕಾ ಗನ್ಧಿಕಾ ತಿಣಹಾರಕಾ ಕಟ್ಠಹಾರಕಾ ಭತಕಾ ಪಣ್ಣಿಕಾ ಫಲಿಕಾ ಮೂಲಿಕಾ ಓದನಿಕಾ ಪೂವಿಕಾ ಮಚ್ಛಿಕಾ ಮಂಸಿಕಾ ಮಜ್ಜಿಕಾ ನಟಕಾ ನಚ್ಚಕಾ ಲಙ್ಘಕಾ ಇನ್ದಜಾಲಿಕಾ ವೇತಾಲಿಕಾ ಮಲ್ಲಾ ಛವಡಾಹಕಾ ಪುಪ್ಫಛಡ್ಡಕಾ ವೇನಾ ನೇಸಾದಾ ಗಣಿಕಾ ಲಾಸಿಕಾ ಕುಮ್ಭದಾಸಿಯೋ ಸಕ್ಕಯವನಚೀನವಿಲಾತಾ ಉಜ್ಜೇನಕಾ ಭಾರುಕಚ್ಛಕಾ ಕಾಸಿಕೋಸಲಾ ಪರನ್ತಕಾ ಮಾಗಧಕಾ ಸಾಕೇತಕಾ ಸೋರೇಯ್ಯಕಾ ಪಾವೇಯ್ಯಕಾ ಕೋಟುಮ್ಬರಮಾಥುರಕಾ ಅಲಸನ್ದಕಸ್ಮೀರಗನ್ಧಾರಾ ತಂ ನಗರಂ ವಾಸಾಯ ಉಪಗತಾ ನಾನಾವಿಸಯಿನೋ ಜನಾ ನವಂ ಸುವಿಭತ್ತಂ ಅದೋಸಮನವಜ್ಜಂ ರಮಣೀಯಂ ತಂ ನಗರಂ ಪಸ್ಸಿತ್ವಾ ಅನುಮಾನೇನ ಜಾನನ್ತಿ ಛೇಕೋ ವತ ಭೋ ಸೋ ನಗರವಡ್ಢಕೀ। ಯೋ ಇಮಸ್ಸ ನಗರಸ್ಸ ಮಾಪೇತಾತಿ। ಏವಮೇವ ಖೋ। ಮಹಾರಾಜ। ಸೋ ಭಗವಾ ಅಸಮೋ ಅಸಮಸಮೋ ಅಪ್ಪಟಿಸಮೋ ಅಸದಿಸೋ ಅತುಲೋ ಅಸಙ್ಖ್ಯೇಯೋ ಅಪ್ಪಮೇಯ್ಯೋ ಅಪರಿಮೇಯ್ಯೋ ಅಮಿತಗುಣೋ ಗುಣಪಾರಮಿಪ್ಪತ್ತೋ ಅನನ್ತಧಿತಿ ಅನನ್ತತೇಜೋ ಅನನ್ತವೀರಿಯೋ ಅನನ್ತಬಲೋ ಬುದ್ಧಬಲಪಾರಮಿಂ ಗತೋ ಸಸೇನಮಾರಂ ಪರಾಜೇತ್ವಾ ದಿಟ್ಠಿಜಾಲಂ ಪದಾಲೇತ್ವಾ ಅವಿಜ್ಜಂ ಖೇಪೇತ್ವಾ ವಿಜ್ಜಂ ಉಪ್ಪಾದೇತ್ವಾ ಧಮ್ಮುಕ್ಕಂ ಧಾರಯಿತ್ವಾ ಸಬ್ಬಞ್ಞುತಂ ಪಾಪುಣಿತ್ವಾ ವಿಜಿತಸಙ್ಗಾಮೋ ಧಮ್ಮನಗರಂ ಮಾಪೇಸಿ।>
      text <ಭಗವತೋ ಖೋ। ಮಹಾರಾಜ। ಧಮ್ಮನಗರಂ ಸೀಲಪಾಕಾರಂ ಹಿರಿಪರಿಖಂ ಞಾಣದ್ವಾರಕೋಟ್ಠಕಂ ವೀರಿಯಅಟ್ಟಾಲಕಂ ಸದ್ಧಾಏಸಿಕಂ ಸತಿದೋವಾರಿಕಂ ಪಞ್ಞಾಪಾಸಾದಂ ಸುತ್ತನ್ತಚಚ್ಚರಂ ಅಭಿಧಮ್ಮಸಿಙ್ಘಾಟಕಂ ವಿನಯವಿನಿಚ್ಛಯಂ ಸತಿಪಟ್ಠಾನವೀಥಿಕಂ। ತಸ್ಸ ಖೋ ಪನ। ಮಹಾರಾಜ। ಸತಿಪಟ್ಠಾನವೀಥಿಯಂ ಏವರೂಪಾ ಆಪಣಾ ಪಸಾರಿತಾ ಹೋನ್ತಿ। ಸೇಯ್ಯಥೀದಂ। ಪುಪ್ಫಾಪಣಂ ಗನ್ಧಾಪಣಂ ಫಲಾಪಣಂ ಅಗದಾಪಣಂ ಓಸಧಾಪಣಂ ಅಮತಾಪಣಂ ರತನಾಪಣಂ ಸಬ್ಬಾಪಣನ್ತಿ।>
      text <ಭನ್ತೇ ನಾಗಸೇನ। ಕತಮಂ ಬುದ್ಧಸ್ಸ ಭಗವತೋ ಪುಪ್ಫಾಪಣನ್ತಿ॥ ಅತ್ಥಿ ಖೋ ಪನ। ಮಹಾರಾಜ। ತೇನ ಭಗವತಾ ಜಾನತಾ ಪಸ್ಸತಾ ಅರಹತಾ ಸಮ್ಮಾಸಮ್ಬುದ್ಧೇನ ಆರಮ್ಮಣವಿಭತ್ತಿಯೋ ಅಕ್ಖಾತಾ। ಸೇಯ್ಯಥೀದಂ। ಅನಿಚ್ಚಸಞ್ಞಾ ದುಕ್ಖಸಞ್ಞಾ ಅನತ್ತಸಞ್ಞಾ ಅಸುಭಸಞ್ಞಾ ಆದೀನವಸಞ್ಞಾ ಪಹಾನಸಞ್ಞಾ ವಿರಾಗಸಞ್ಞಾ ನಿರೋಧಸಞ್ಞಾ ಸಬ್ಬಲೋಕೇ ಅನಭಿರತಿಸಞ್ಞಾ ಸಬ್ಬಸಙ್ಖಾರೇಸು ಅನಿಚ್ಚಸಞ್ಞಾ ಆನಾಪಾನಸ್ಸತಿ ಉದ್ಧುಮಾತಕಸಞ್ಞಾ ವಿನೀಲಕಸಞ್ಞಾ ವಿಪುಬ್ಬಕಸಞ್ಞಾ ವಿಚ್ಛಿದ್ದಕಸಞ್ಞಾ ವಿಕ್ಖಾಯಿತಕಸಞ್ಞಾ ವಿಕ್ಖಿತ್ತಕಸಞ್ಞಾ ಹತವಿಕ್ಖಿತ್ತಕಸಞ್ಞಾ ಲೋಹಿತಕಸಞ್ಞಾ ಪುಳವಕಸಞ್ಞಾ ಅಟ್ಠಿಕಸಞ್ಞಾ ಮೇತ್ತಾಸಞ್ಞಾ ಕರುಣಾಸಞ್ಞಾ ಮುದಿತಾಸಞ್ಞಾ ಉಪೇಕ್ಖಾಸಞ್ಞಾ ಮರಣಾನುಸ್ಸತಿ ಕಾಯಗತಾಸತಿ। ಇಮೇ ಖೋ। ಮಹಾರಾಜ। ಬುದ್ಧೇನ ಭಗವತಾ ಆರಮ್ಮಣವಿಭತ್ತಿಯೋ ಅಕ್ಖಾತಾ। ತತ್ಥ ಯೋ ಕೋಚಿ ಜರಾಮರಣಾ ಮುಚ್ಚಿತುಕಾಮೋ। ಸೋ ತೇಸು ಅಞ್ಞತರಂ ಆರಮ್ಮಣಂ ಗಣ್ಹಾತಿ। ತೇನ ಆರಮ್ಮಣೇನ ರಾಗಾ ವಿಮುಚ್ಚತಿ। ದೋಸಾ ವಿಮುಚ್ಚತಿ। ಮೋಹಾ ವಿಮುಚ್ಚತಿ। ಮಾನತೋ ವಿಮುಚ್ಚತಿ। ದಿಟ್ಠಿತೋ ವಿಮುಚ್ಚತಿ। ಸಂಸಾರಂ ತರತಿ। ತಣ್ಹಾಸೋತಂ ನಿವಾರೇತಿ। ತಿವಿಧಂ ಮಲಂ ವಿಸೋಧೇತಿ। ಸಬ್ಬಕಿಲೇಸೇ ಉಪಹನ್ತ್ವಾ ಅಮಲಂ ವಿರಜಂ ಸುದ್ಧಂ ಪಣ್ಡರಂ ಅಜಾತಿಂ ಅಜರಂ ಅಮರಂ ಸುಖಂ ಸೀತಿಭೂತಂ ಅಭಯಂ ನಗರುತ್ತಮಂ ನಿಬ್ಬಾನನಗರಂ ಪವಿಸಿತ್ವಾ ಅರಹತ್ತೇ ಚಿತ್ತಂ ವಿಮೋಚೇತಿ। ಇದಂ ವುಚ್ಚತಿ ಮಹಾರಾಜ ಭಗವತೋ ಪುಪ್ಫಾಪಣನ್ತಿ।>
      text <ಭನ್ತೇ ನಾಗಸೇನ। ಕತಮಂ ಬುದ್ಧಸ್ಸ ಭಗವತೋ ಗನ್ಧಾಪಣನ್ತಿ॥ ಅತ್ಥಿ ಖೋ ಪನ। ಮಹಾರಾಜ। ತೇನ ಭಗವತಾ ಸೀಲವಿಭತ್ತಿಯೋ ಅಕ್ಖಾತಾ। ಯೇನ ಸೀಲಗನ್ಧೇನ ಅನುಲಿತ್ತಾ ಭಗವತೋ ಪುತ್ತಾ ಸದೇವಕಂ ಲೋಕಂ ಸೀಲಗನ್ಧೇನ ಧೂಪೇನ್ತಿ ಸಮ್ಪಧೂಪೇನ್ತಿ। ದಿಸಮ್ಪಿ ಅನುದಿಸಮ್ಪಿ ಅನುವಾತಮ್ಪಿ ಪಟಿವಾತಮ್ಪಿ ವಾಯನ್ತಿ ಅತಿವಾಯನ್ತಿ। ಫರಿತ್ವಾ ತಿಟ್ಠನ್ತಿ। ಕತಮಾ ತಾ ಸೀಲವಿಭತ್ತಿಯೋ॥ ಸರಣಸೀಲಂ ಪಞ್ಚಙ್ಗಸೀಲಂ ಅಟ್ಠಙ್ಗಸೀಲಂ ದಸಙ್ಗಸೀಲಂ ಪಞ್ಚುದ್ದೇಸಪರಿಯಾಪನ್ನಂ ಪಾತಿಮೋಕ್ಖಸಂವರಸೀಲಂ। ಇದಂ ವುಚ್ಚತಿ। ಮಹಾರಾಜ। ಭಗವತೋ ಗನ್ಧಾಪಣನ್ತಿ। ಭಾಸಿತಮ್ಪೇತಂ। ಮಹಾರಾಜ। ಭಗವತಾ ದೇವಾತಿದೇವೇನ>
      text <ಭನ್ತೇ ನಾಗಸೇನ। ಕತಮಂ ಬುದ್ಧಸ್ಸ ಭಗವತೋ ಫಲಾಪಣನ್ತಿ॥ ಫಲಾನಿ ಖೋ। ಮಹಾರಾಜ। ಭಗವತಾ ಅಕ್ಖಾತಾನಿ। ಸೇಯ್ಯಥೀದಂ। ಸೋತಾಪತ್ತಿಫಲಂ ಸಕದಾಗಾಮಿಫಲಂ ಅನಾಗಾಮಿಫಲಂ ಅರಹತ್ತಫಲಂ ಸುಞ್ಞತಫಲಸಮಾಪತ್ತಿ ಅನಿಮಿತ್ತಫಲಸಮಾಪತ್ತಿ ಅಪ್ಪಣಿಹಿತಫಲಸಮಾಪತ್ತಿ। ತತ್ಥ ಯೋ ಕೋಚಿ ಯಂ ಫಲಂ ಇಚ್ಛತಿ। ಸೋ ಕಮ್ಮಮೂಲಂ ದತ್ವಾ ಪತ್ಥಿತಂ ಫಲಂ ಕಿಣಾತಿ। ಯದಿ ಸೋತಾಪತ್ತಿಫಲಂ। ಯದಿ ಸಕದಾಗಾಮಿಫಲಂ। ಯದಿ ಅನಾಗಾಮಿಫಲಂ। ಯದಿ ಅರಹತ್ತಫಲಂ। ಯದಿ ಸುಞ್ಞತಫಲಸಮಾಪತ್ತಿಂ। ಯದಿ ಅನಿಮಿತ್ತಫಲಸಮಾಪತ್ತಿಂ। ಯದಿ ಅಪ್ಪಣಿಹಿತಫಲಸಮಾಪತ್ತಿಂ। ಯಥಾ। ಮಹಾರಾಜ। ಕಸ್ಸಚಿ ಪುರಿಸಸ್ಸ ಧುವಫಲೋ ಅಮ್ಬೋ ಭವೇಯ್ಯ। ಸೋ ನ ತಾವ ತತೋ ಫಲಾನಿ ಪಾತೇತಿ। ಯಾವ ಕಯಿಕಾ ನ ಆಗಚ್ಛನ್ತಿ। ಅನುಪ್ಪತ್ತೇ ಪನ ಕಯಿಕೇ ಮೂಲಂ ಗಹೇತ್ವಾ ಏವಂ ಆಚಿಕ್ಖತಿ ಅಮ್ಭೋ ಪುರಿಸ ಏಸೋ ಖೋ ಧುವಫಲೋ ಅಮ್ಬೋ। ತತೋ ಯಂ ಇಚ್ಛಸಿ। ಏತ್ತಕಂ ಫಲಂ ಗಣ್ಹಾಹಿ ಸಲಾಟುಕಂ ವಾ ದೋವಿಲಂ ವಾ ಕೇಸಿಕಂ ವಾ ಆಮಂ ವಾ ಪಕ್ಕಂ ವಾತಿ। ಸೋ ತೇನ ಅತ್ತನಾ ದಿನ್ನಮೂಲೇನ ಯದಿ ಸಲಾಟುಕಂ ಇಚ್ಛತಿ। ಸಲಾಟುಕಂ ಗಣ್ಹಾತಿ। ಯದಿ ದೋವಿಲಂ ಇಚ್ಛತಿ। ದೋವಿಲಂ ಗಣ್ಹಾತಿ। ಯದಿ ಕೇಸಿಕಂ ಇಚ್ಛತಿ। ಕೇಸಿಕಂ ಗಣ್ಹಾತಿ। ಯದಿ ಆಮಕಂ ಇಚ್ಛತಿ। ಆಮಕಂ ಗಣ್ಹಾತಿ। ಯದಿ ಪಕ್ಕಂ ಇಚ್ಛತಿ। ಪಕ್ಕಂ ಗಣ್ಹಾತಿ। ಏವಮೇವ ಖೋ। ಮಹಾರಾಜ। ಯೋ ಯಂ ಫಲಂ ಇಚ್ಛತಿ। ಸೋ ಕಮ್ಮಮೂಲಂ ದತ್ವಾ ಪತ್ಥಿತಂ ಫಲಂ ಗಣ್ಹಾತಿ। ಯದಿ ಸೋತಾಪತ್ತಿಫಲಂ…ಪೇ॰… ಯದಿ ಅಪ್ಪಣಿಹಿತಫಲಸಮಾಪತ್ತಿಂ। ಇದಂ ವುಚ್ಚತಿ। ಮಹಾರಾಜ। ಭಗವತೋ ಫಲಾಪಣನ್ತಿ।>
      text <ಭನ್ತೇ ನಾಗಸೇನ। ಕತಮಂ ಬುದ್ಧಸ್ಸ ಭಗವತೋ ಅಗದಾಪಣನ್ತಿ॥ ಅಗದಾನಿ ಖೋ। ಮಹಾರಾಜ। ಭಗವತಾ ಅಕ್ಖಾತಾನಿ। ಯೇಹಿ ಅಗದೇಹಿ ಸೋ ಭಗವಾ ಸದೇವಕಂ ಲೋಕಂ ಕಿಲೇಸವಿಸತೋ ಪರಿಮೋಚೇತಿ। ಕತಮಾನಿ ಪನ ತಾನಿ ಅಗದಾನಿ॥ ಯಾನಿಮಾನಿ। ಮಹಾರಾಜ। ಭಗವತಾ ಚತ್ತಾರಿ ಅರಿಯಸಚ್ಚಾನಿ ಅಕ್ಖಾತಾನಿ। ಸೇಯ್ಯಥೀದಂ। ದುಕ್ಖಂ ಅರಿಯಸಚ್ಚಂ ದುಕ್ಖಸಮುದಯಂ ಅರಿಯಸಚ್ಚಂ ದುಕ್ಖನಿರೋಧಂ ಅರಿಯಸಚ್ಚಂ ದುಕ್ಖನಿರೋಧಗಾಮಿನೀ ಪಟಿಪದಾ ಅರಿಯಸಚ್ಚಂ। ತತ್ಥ ಯೇ ಕೇಚಿ ಅಞ್ಞಾಪೇಕ್ಖಾ ಚತುಸಚ್ಚಂ ಧಮ್ಮಂ ಸುಣನ್ತಿ। ತೇ ಜಾತಿಯಾ ಪರಿಮುಚ್ಚನ್ತಿ। ಜರಾಯ ಪರಿಮುಚ್ಚನ್ತಿ। ಮರಣಾ ಪರಿಮುಚ್ಚನ್ತಿ। ಸೋಕಪರಿದೇವದುಕ್ಖದೋಮನಸ್ಸುಪಾಯಾಸೇಹಿ ಪರಿಮುಚ್ಚನ್ತಿ। ಇದಂ ವುಚ್ಚತಿ ಮಹಾರಾಜ ಭಗವತೋ ಅಗದಾಪಣನ್ತಿ।>
      text <ಭನ್ತೇ ನಾಗಸೇನ। ಕತಮಂ ಬುದ್ಧಸ್ಸ ಭಗವತೋ ಓಸಧಾಪಣನ್ತಿ॥ ಓಸಧಾನಿ ಖೋ। ಮಹಾರಾಜ। ಭಗವತಾ ಅಕ್ಖಾತಾನಿ। ಯೇಹಿ ಓಸಧೇಹಿ ಸೋ ಭಗವಾ ದೇವಮನುಸ್ಸೇ ತಿಕಿಚ್ಛತಿ। ಸೇಯ್ಯಥೀದಂ। ಚತ್ತಾರೋ ಸತಿಪಟ್ಠಾನಾ ಚತ್ತಾರೋ ಸಮ್ಮಪ್ಪಧಾನಾ ಚತ್ತಾರೋ ಇದ್ಧಿಪಾದಾ ಪಞ್ಚಿನ್ದ್ರಿಯಾನಿ ಪಞ್ಚ ಬಲಾನಿ ಸತ್ತ ಬೋಜ್ಝಙ್ಗಾ ಅರಿಯೋ ಅಟ್ಠಙ್ಗಿಕೋ ಮಗ್ಗೋ। ಏತೇಹಿ ಓಸಧೇಹಿ ಭಗವಾ ಮಿಚ್ಛಾದಿಟ್ಠಿಂ ವಿರೇಚೇತಿ। ಮಿಚ್ಛಾಸಙ್ಕಪ್ಪಂ ವಿರೇಚೇತಿ। ಮಿಚ್ಛಾವಾಚಂ ವಿರೇಚೇತಿ। ಮಿಚ್ಛಾಕಮ್ಮನ್ತಂ ವಿರೇಚೇತಿ। ಮಿಚ್ಛಾಆಜೀವಂ ವಿರೇಚೇತಿ। ಮಿಚ್ಛಾವಾಯಾಮಂ ವಿರೇಚೇತಿ। ಮಿಚ್ಛಾಸತಿಂ ವಿರೇಚೇತಿ। ಮಿಚ್ಛಾಸಮಾಧಿಂ ವಿರೇಚೇತಿ। ಲೋಭವಮನಂ ಕಾರೇತಿ। ದೋಸವಮನಂ ಕಾರೇತಿ। ಮೋಹವಮನಂ ಕಾರೇತಿ। ಮಾನವಮನಂ ಕಾರೇತಿ। ದಿಟ್ಠಿವಮನಂ ಕಾರೇತಿ। ವಿಚಿಕಿಚ್ಛಾವಮನಂ ಕಾರೇತಿ। ಉದ್ಧಚ್ಚವಮನಂ ಕಾರೇತಿ। ಥಿನಮಿದ್ಧವಮನಂ ಕಾರೇತಿ। ಅಹಿರಿಕಾನೋತ್ತಪ್ಪವಮನಂ ಕಾರೇತಿ। ಸಬ್ಬಕಿಲೇಸವಮನಂ ಕಾರೇತಿ। ಇದಂ ವುಚ್ಚತಿ। ಮಹಾರಾಜ। ಭಗವತೋ ಓಸಧಾಪಣನ್ತಿ।>
      text <ಭನ್ತೇ ನಾಗಸೇನ। ಕತಮಂ ಬುದ್ಧಸ್ಸ ಭಗವತೋ ಅಮತಾಪಣನ್ತಿ॥ ಅಮತಂ ಖೋ। ಮಹಾರಾಜ। ಭಗವತಾ ಅಕ್ಖಾತಂ। ಯೇನ ಅಮತೇನ ಸೋ ಭಗವಾ ಸದೇವಕಂ ಲೋಕಂ ಅಭಿಸಿಞ್ಚಿ। ಯೇನ ಅಮತೇನ ಅಭಿಸಿತ್ತಾ ದೇವಮನುಸ್ಸಾ ಜಾತಿಜರಾಬ್ಯಾಧಿಮರಣಸೋಕಪರಿದೇವದುಕ್ಖದೋಮನಸ್ಸುಪಾಯಾಸೇಹಿ ಪರಿಮುಚ್ಚಿಂಸು। ಕತಮಂ ತಂ ಅಮತಂ॥ ಯದಿದಂ ಕಾಯಗತಾಸತಿ। ಭಾಸಿತಮ್ಪೇತಂ। ಮಹಾರಾಜ। ಭಗವತಾ ದೇವಾತಿದೇವೇನ ಅಮತಂ ತೇ। ಭಿಕ್ಖವೇ। ಪರಿಭುಞ್ಜನ್ತಿ। ಯೇ ಕಾಯಗತಾಸತಿಂ ಪರಿಭುಞ್ಜನ್ತೀತಿ। ಇದಂ ವುಚ್ಚತಿ। ಮಹಾರಾಜ। ಭಗವತೋ ಅಮತಾಪಣನ್ತಿ।>
      text <ಭನ್ತೇ ನಾಗಸೇನ। ಕತಮಂ ಬುದ್ಧಸ್ಸ ಭಗವತೋ ರತನಾಪಣನ್ತಿ॥ ರತನಾನಿ ಖೋ। ಮಹಾರಾಜ। ಭಗವತಾ ಅಕ್ಖಾತಾನಿ। ಯೇಹಿ ರತನೇಹಿ ವಿಭೂಸಿತಾ ಭಗವತೋ ಪುತ್ತಾ ಸದೇವಕಂ ಲೋಕಂ ವಿರೋಚನ್ತಿ ಓಭಾಸೇನ್ತಿ ಪಭಾಸೇನ್ತಿ ಜಲನ್ತಿ ಪಜ್ಜಲನ್ತಿ ಉದ್ಧಂ ಅಧೋ ತಿರಿಯಂ ಆಲೋಕಂ ದಸ್ಸೇನ್ತಿ। ಕತಮಾನಿ ತಾನಿ ರತನಾನಿ॥ ಸೀಲರತನಂ ಸಮಾಧಿರತನಂ ಪಞ್ಞಾರತನಂ ವಿಮುತ್ತಿರತನಂ ವಿಮುತ್ತಿಞಾಣದಸ್ಸನರತನಂ ಪಟಿಸಮ್ಭಿದಾರತನಂ ಬೋಜ್ಝಙ್ಗರತನಂ।>
      text <ಕತಮಂ। ಮಹಾರಾಜ। ಭಗವತೋ ಸೀಲರತನಂ॥ ಪಾತಿಮೋಕ್ಖಸಂವರಸೀಲಂ ಇನ್ದ್ರಿಯಸಂವರಸೀಲಂ ಆಜೀವಪಾರಿಸುದ್ಧಿಸೀಲಂ ಪಚ್ಚಯಸನ್ನಿಸ್ಸಿತಸೀಲಂ ಚೂಳಸೀಲಂ ಮಜ್ಝಿಮಸೀಲಂ ಮಹಾಸೀಲಂ ಮಗ್ಗಸೀಲಂ ಫಲಸೀಲಂ। ಸೀಲರತನೇನ ಖೋ। ಮಹಾರಾಜ। ವಿಭೂಸಿತಸ್ಸ ಪುಗ್ಗಲಸ್ಸ ಸದೇವಕೋ ಲೋಕೋ ಸಮಾರಕೋ ಸಬ್ರಹ್ಮಕೋ ಸಸ್ಸಮಣಬ್ರಾಹ್ಮಣೀ ಪಜಾ ಪಿಹಯತಿ ಪತ್ಥೇತಿ। ಸೀಲರತನಪಿಳನ್ಧೋ ಖೋ। ಮಹಾರಾಜ। ಭಿಕ್ಖು ದಿಸಮ್ಪಿ ಅನುದಿಸಮ್ಪಿ ಉದ್ಧಮ್ಪಿ ಅಧೋಪಿ ತಿರಿಯಮ್ಪಿ ವಿರೋಚತಿ ಅತಿವಿರೋಚತಿ। ಹೇಟ್ಠತೋ ಅವೀಚಿಂ ಉಪರಿತೋ ಭವಗ್ಗಂ ಉಪಾದಾಯ ಏತ್ಥನ್ತರೇ ಸಬ್ಬರತನಾನಿ ಅತಿಕ್ಕಮಿತ್ವಾ ಅಭಿಭವಿತ್ವಾ ಅಜ್ಝೋತ್ಥರಿತ್ವಾ ತಿಟ್ಠತಿ। ಏವರೂಪಾನಿ ಖೋ। ಮಹಾರಾಜ। ಸೀಲರತನಾನಿ ಭಗವತೋ ರತನಾಪಣೇ ಪಸಾರಿತಾನಿ। ಇದಂ ವುಚ್ಚತಿ ಮಹಾರಾಜ ಭಗವತೋ ಸೀಲರತನನ್ತಿ।>
      text <ಕತಮಂ। ಮಹಾರಾಜ। ಭಗವತೋ ಸಮಾಧಿರತನಂ॥ ಸವಿತಕ್ಕಸವಿಚಾರೋ ಸಮಾಧಿ। ಅವಿತಕ್ಕವಿಚಾರಮತ್ತೋ ಸಮಾಧಿ। ಅವಿತಕ್ಕಅವಿಚಾರೋ ಸಮಾಧಿ। ಸುಞ್ಞತೋ ಸಮಾಧಿ। ಅನಿಮಿತ್ತೋ ಸಮಾಧಿ। ಅಪ್ಪಣಿಹಿತೋ ಸಮಾಧಿ। ಸಮಾಧಿರತನಂ ಖೋ। ಮಹಾರಾಜ। ಪಿಳನ್ಧಸ್ಸ ಭಿಕ್ಖುನೋ ಯೇ ತೇ ಕಾಮವಿತಕ್ಕಬ್ಯಾಪಾದವಿತಕ್ಕವಿಹಿಂಸಾವಿತಕ್ಕಮಾನುದ್ಧಚ್ಚದಿಟ್ಠಿವಿಚಿಕಿಚ್ಛಾಕಿಲೇಸವತ್ಥೂನಿ ವಿವಿಧಾನಿ ಚ ಕುವಿತಕ್ಕಾನಿ। ತೇ ಸಬ್ಬೇ ಸಮಾಧಿಂ ಆಸಜ್ಜ ವಿಕಿರನ್ತಿ ವಿಧಮನ್ತಿ ವಿದ್ಧಂಸನ್ತಿ ನ ಸಣ್ಠನ್ತಿ ನ ಉಪಲಿಮ್ಪನ್ತಿ। ಯಥಾ। ಮಹಾರಾಜ। ವಾರಿ ಪೋಕ್ಖರಪತ್ತೇ ವಿಕಿರತಿ ವಿಧಮತಿ ವಿದ್ಧಂಸತಿ ನ ಸಣ್ಠಾತಿ ನ ಉಪಲಿಮ್ಪತಿ। ತಂ ಕಿಸ್ಸ ಹೇತು॥ ಪರಿಸುದ್ಧತ್ತಾ ಪದುಮಸ್ಸ। ಏವಮೇವ ಖೋ। ಮಹಾರಾಜ। ಸಮಾಧಿರತನಂ ಪಿಳನ್ಧಸ್ಸ ಭಿಕ್ಖುನೋ ಯೇ ತೇ ಕಾಮವಿತಕ್ಕಬ್ಯಾಪಾದವಿತಕ್ಕವಿಹಿಂಸಾವಿತಕ್ಕಮಾನುದ್ಧಚ್ಚ ದಿಟ್ಠಿವಿಚಿಕಿಚ್ಛಾಕಿಲೇಸವತ್ಥೂನಿ ವಿವಿಧಾನಿ ಚ ಕುವಿತಕ್ಕಾನಿ। ತೇ ಸಬ್ಬೇ ಸಮಾಧಿಂ ಆಸಜ್ಜ ವಿಕಿರನ್ತಿ ವಿಧಮನ್ತಿ ವಿದ್ಧಂಸನ್ತಿ ನ ಸಣ್ಠನ್ತಿ ನ ಉಪಲಿಮ್ಪನ್ತಿ। ತಂ ಕಿಸ್ಸ ಹೇತು॥ ಪರಿಸುದ್ಧತ್ತಾ ಸಮಾಧಿಸ್ಸ। ಇದಂ ವುಚ್ಚತಿ। ಮಹಾರಾಜ। ಭಗವತೋ ಸಮಾಧಿರತನನ್ತಿ। ಏವರೂಪಾನಿ ಖೋ। ಮಹಾರಾಜ। ಸಮಾಧಿರತನಾನಿ ಭಗವತೋ ರತನಾಪಣೇ ಪಸಾರಿತಾನಿ।>
      text <ಕತಮಂ। ಮಹಾರಾಜ। ಭಗವತೋ ಪಞ್ಞಾರತನಂ॥ ಯಾಯ। ಮಹಾರಾಜ। ಪಞ್ಞಾಯ ಅರಿಯಸಾವಕೋ ಇದಂ ಕುಸಲನ್ತಿ ಯಥಾಭೂತಂ ಪಜಾನಾತಿ। ಇದಂ ಅಕುಸಲನ್ತಿ ಯಥಾಭೂತಂ ಪಜಾನಾತಿ। ಇದಂ ಸಾವಜ್ಜಂ। ಇದಂ ಅನವಜ್ಜಂ। ಇದಂ ಸೇವಿತಬ್ಬಂ। ಇದಂ ನ ಸೇವಿತಬ್ಬಂ। ಇದಂ ಹೀನಂ। ಇದಂ ಪಣೀತಂ। ಇದಂ ಕಣ್ಹಂ। ಇದಂ ಸುಕ್ಕಂ। ಇದಂ ಕಣ್ಹಸುಕ್ಕಸಪ್ಪಟಿಭಾಗನ್ತಿ ಯಥಾಭೂತಂ ಪಜಾನಾತಿ। ಇದಂ ದುಕ್ಖನ್ತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖಸಮುದಯೋತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖನಿರೋಧೋತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖನಿರೋಧಗಾಮಿನೀ ಪಟಿಪದಾತಿ ಯಥಾಭೂತಂ ಪಜಾನಾತಿ। ಇದಂ ವುಚ್ಚತಿ ಮಹಾರಾಜ ಭಗವತೋ ಪಞ್ಞಾರತನನ್ತಿ।>
      text <ಕತಮಂ। ಮಹಾರಾಜ। ಭಗವತೋ ವಿಮುತ್ತಿರತನಂ॥ ವಿಮುತ್ತಿರತನಂ ಖೋ। ಮಹಾರಾಜ। ಅರಹತ್ತಂ ವುಚ್ಚತಿ। ಅರಹತ್ತಂ ಪತ್ತೋ ಖೋ। ಮಹಾರಾಜ। ಭಿಕ್ಖು ವಿಮುತ್ತಿರತನಂ ಪಿಳನ್ಧೋತಿ ವುಚ್ಚತಿ। ಯಥಾ। ಮಹಾರಾಜ। ಪುರಿಸೋ ಮುತ್ತಾಕಲಾಪಮಣಿಕಲಾಪಪವಾಳಕಲಾಪಾಭರಣಪ್ಪಟಿಮಣ್ಡಿತೋ ಅಗಲುತಗರತಾಲೀಸಕಲೋಹಿತಚನ್ದನಾನುಲಿತ್ತಗತ್ತೋ ನಾಗಪುನ್ನಾಗಸಾಲಸಲಳಚಮ್ಪಕಯೂಥಿಕಾತಿಮುತ್ತಕಪಾಟಲುಪ್ಪಲವಸ್ಸಿಕಮಲ್ಲಿಕಾವಿಚಿತ್ತೋ ಸೇಸಜನೇ ಅತಿಕ್ಕಮಿತ್ವಾ ವಿರೋಚತಿ ಅತಿವಿರೋಚತಿ ಓಭಾಸತಿ ಪಭಾಸತಿ ಸಮ್ಪಭಾಸತಿ ಜಲತಿ ಪಜ್ಜಲತಿ ಅಭಿಭವತಿ ಅಜ್ಝೋತ್ಥರತಿ ಮಾಲಾಗನ್ಧರತನಾಭರಣೇಹಿ। ಏವಮೇವ ಖೋ। ಮಹಾರಾಜ। ಅರಹತ್ತಂ ಪತ್ತೋ ಖೀಣಾಸವೋ ವಿಮುತ್ತಿರತನಪಿಳನ್ಧೋ ಉಪಾದಾಯುಪಾದಾಯ ವಿಮುತ್ತಾನಂ ಭಿಕ್ಖೂನಂ ಅತಿಕ್ಕಮಿತ್ವಾ ಸಮತಿಕ್ಕಮಿತ್ವಾ ವಿರೋಚತಿ ಅತಿವಿರೋಚತಿ ಓಭಾಸತಿ ಪಭಾಸತಿ ಸಮ್ಪಭಾಸತಿ ಜಲತಿ ಪಜ್ಜಲತಿ ಅಭಿಭವತಿ ಅಜ್ಝೋತ್ಥರತಿ ವಿಮುತ್ತಿಯಾ। ತಂ ಕಿಸ್ಸ ಹೇತು॥ ಅಗ್ಗಂ। ಮಹಾರಾಜ। ಏತಂ ಪಿಳನ್ಧನಂ ಸಬ್ಬಪಿಳನ್ಧನಾನಂ। ಯದಿದಂ ವಿಮುತ್ತಿಪಿಳನ್ಧನಂ। ಇದಂ ವುಚ್ಚತಿ। ಮಹಾರಾಜ। ಭಗವತೋ ವಿಮುತ್ತಿರತನನ್ತಿ।>
      text <ಕತಮಂ ಮಹಾರಾಜ। ಭಗವತೋ ವಿಮುತ್ತಿಞಾಣದಸ್ಸನರತನಂ॥ ಪಚ್ಚವೇಕ್ಖಣಞಾಣಂ। ಮಹಾರಾಜ। ಭಗವತೋ ವಿಮುತ್ತಿಞಾಣದಸ್ಸನರತನನ್ತಿ ವುಚ್ಚತಿ। ಯೇನ ಞಾಣೇನ ಅರಿಯಸಾವಕೋ ಮಗ್ಗಫಲನಿಬ್ಬಾನಾನಿ ಪಹೀನಕಿಲೇಸಾವಸಿಟ್ಠಕಿಲೇಸೇ ಚ ಪಚ್ಚವೇಕ್ಖತಿ।>
      text <ಕತಮಂ। ಮಹಾರಾಜ। ಭಗವತೋ ಪಟಿಸಮ್ಭಿದಾರತನಂ॥ ಚತಸ್ಸೋ ಖೋ। ಮಹಾರಾಜ। ಪಟಿಸಮ್ಭಿದಾಯೋ ಅತ್ಥಪಟಿಸಮ್ಭಿದಾ ಧಮ್ಮಪಟಿಸಮ್ಭಿದಾ ನಿರುತ್ತಿಪಟಿಸಮ್ಭಿದಾ ಪಟಿಭಾನಪಟಿಸಮ್ಭಿದಾತಿ। ಇಮೇಹಿ ಖೋ। ಮಹಾರಾಜ। ಚತೂಹಿ ಪಟಿಸಮ್ಭಿದಾರತನೇಹಿ ಸಮಲಙ್ಕತೋ ಭಿಕ್ಖು ಯಂ ಯಂ ಪರಿಸಂ ಉಪಸಙ್ಕಮತಿ। ಯದಿ ಖತ್ತಿಯಪರಿಸಂ। ಯದಿ ಬ್ರಾಹ್ಮಣಪರಿಸಂ। ಯದಿ ಗಹಪತಿಪರಿಸಂ। ಯದಿ ಸಮಣಪರಿಸಂ। ವಿಸಾರದೋ ಉಪಸಙ್ಕಮತಿ ಅಮಙ್ಕುಭೂತೋ ಅಭೀರು ಅಚ್ಛಮ್ಭೀ ಅನುತ್ರಾಸೀ ವಿಗತಲೋಮಹಂಸೋ ಪರಿಸಂ ಉಪಸಙ್ಕಮತಿ।>
      text <ಯಥಾ। ಮಹಾರಾಜ। ಯೋಧೋ ಸಙ್ಗಾಮಸೂರೋ ಸನ್ನದ್ಧಪಞ್ಚಾವುಧೋ ಅಚ್ಛಮ್ಭಿತೋ ಸಙ್ಗಾಮಂ ಓತರತಿ। ಸಚೇ ಅಮಿತ್ತಾ ದೂರೇ ಭವಿಸ್ಸನ್ತಿ ಉಸುನಾ ಪಾತಯಿಸ್ಸಾಮಿ। ತತೋ ಓರತೋ ಭವಿಸ್ಸನ್ತಿ ಸತ್ತಿಯಾ ಪಹರಿಸ್ಸಾಮಿ। ತತೋ ಓರತೋ ಭವಿಸ್ಸನ್ತಿ ಕಣಯೇನ ಪಹರಿಸ್ಸಾಮಿ। ಉಪಗತಂ ಸನ್ತಂ ಮಣ್ಡಲಗ್ಗೇನ ದ್ವಿಧಾ ಛಿನ್ದಿಸ್ಸಾಮಿ। ಕಾಯೂಪಗತಂ ಛುರಿಕಾಯ ವಿನಿವಿಜ್ಝಿಸ್ಸಾಮೀತಿ। ಏವಮೇವ ಖೋ। ಮಹಾರಾಜ। ಚತುಪಟಿಸಮ್ಭಿದಾರತನಮಣ್ಡಿತೋ ಭಿಕ್ಖು ಅಚ್ಛಮ್ಭಿತೋ ಪರಿಸಂ ಉಪಸಙ್ಕಮತಿ। ಯೋ ಕೋಚಿ ಮಂ ಅತ್ಥಪಟಿಸಮ್ಭಿದೇ ಪಞ್ಹಂ ಪುಚ್ಛಿಸ್ಸತಿ। ತಸ್ಸ ಅತ್ಥೇನ ಅತ್ಥಂ ಕಥಯಿಸ್ಸಾಮಿ। ಕಾರಣೇನ ಕಾರಣಂ ಕಥಯಿಸ್ಸಾಮಿ। ಹೇತುನಾ ಹೇತುಂ ಕಥಯಿಸ್ಸಾಮಿ। ನಯೇನ ನಯಂ ಕಥಯಿಸ್ಸಾಮಿ। ನಿಸ್ಸಂಸಯಂ ಕರಿಸ್ಸಾಮಿ। ವಿಮತಿಂ ವಿವೇಚೇಸ್ಸಾಮಿ। ತೋಸಯಿಸ್ಸಾಮಿ ಪಞ್ಹವೇಯ್ಯಾಕರಣೇನ।>
      text <ಯೋ ಕೋಚಿ ಮಂ ಧಮ್ಮಪಟಿಸಮ್ಭಿದೇ ಪಞ್ಹಂ ಪುಚ್ಛಿಸ್ಸತಿ। ತಸ್ಸ ಧಮ್ಮೇನ ಧಮ್ಮಂ ಕಥಯಿಸ್ಸಾಮಿ। ಅಮತೇನ ಅಮತಂ ಕಥಯಿಸ್ಸಾಮಿ। ಅಸಙ್ಖತೇನ ಅಸಙ್ಖತಂ ಕಥಯಿಸ್ಸಾಮಿ। ನಿಬ್ಬಾನೇನ ನಿಬ್ಬಾನಂ ಕಥಯಿಸ್ಸಾಮಿ। ಸುಞ್ಞತೇನ ಸುಞ್ಞತಂ ಕಥಯಿಸ್ಸಾಮಿ। ಅನಿಮಿತ್ತೇನ ಅನಿಮಿತ್ತಂ ಕಥಯಿಸ್ಸಾಮಿ। ಅಪ್ಪಣಿಹಿತೇನ ಅಪ್ಪಣಿಹಿತಂ ಕಥಯಿಸ್ಸಾಮಿ। ಅನೇಜೇನ ಅನೇಜಂ ಕಥಯಿಸ್ಸಾಮಿ। ನಿಸ್ಸಂಸಯಂ ಕರಿಸ್ಸಾಮಿ। ವಿಮತಿಂ ವಿವೇಚೇಸ್ಸಾಮಿ। ತೋಸಯಿಸ್ಸಾಮಿ ಪಞ್ಹಾವೇಯ್ಯಾಕರಣೇನ।>
      text <ಯೋ ಕೋಚಿ ಮಂ ನಿರುತ್ತಿಪಟಿಸಮ್ಭಿದೇ ಪಞ್ಹಂ ಪುಚ್ಛಿಸ್ಸತಿ। ತಸ್ಸ ನಿರುತ್ತಿಯಾ ನಿರುತ್ತಿಂ ಕಥಯಿಸ್ಸಾಮಿ। ಪದೇನ ಪದಂ ಕಥಯಿಸ್ಸಾಮಿ। ಅನುಪದೇನ ಅನುಪದಂ ಕಥಯಿಸ್ಸಾಮಿ। ಅಕ್ಖರೇನ ಅಕ್ಖರಂ ಕಥಯಿಸ್ಸಾಮಿ। ಸನ್ಧಿಯಾ ಸನ್ಧಿಂ ಕಥಯಿಸ್ಸಾಮಿ। ಬ್ಯಞ್ಜನೇನ ಬ್ಯಞ್ಜನಂ ಕಥಯಿಸ್ಸಾಮಿ। ಅನುಬ್ಯಞ್ಜನೇನ ಅನುಬ್ಯಞ್ಜನಂ ಕಥಯಿಸ್ಸಾಮಿ। ವಣ್ಣೇನ ವಣ್ಣಂ ಕಥಯಿಸ್ಸಾಮಿ। ಸರೇನ ಸರಂ ಕಥಯಿಸ್ಸಾಮಿ। ಪಞ್ಞತ್ತಿಯಾ ಪಞ್ಞತ್ತಿಂ ಕಥಯಿಸ್ಸಾಮಿ। ವೋಹಾರೇನ ವೋಹಾರಂ ಕಥಯಿಸ್ಸಾಮಿ। ನಿಸ್ಸಂಸಯಂ ಕರಿಸ್ಸಾಮಿ। ವಿಮತಿಂ ವಿವೇಚೇಸ್ಸಾಮಿ। ತೋಸಯಿಸ್ಸಾಮಿ ಪಞ್ಹವೇಯ್ಯಾಕರಣೇನ।>
      text <ಯೋ ಕೋಚಿ ಮಂ ಪಟಿಭಾನಪಟಿಸಮ್ಭಿದೇ ಪಞ್ಹಂ ಪುಚ್ಛಿಸ್ಸತಿ। ತಸ್ಸ ಪಟಿಭಾನೇನ ಪಟಿಭಾನಂ ಕಥಯಿಸ್ಸಾಮಿ। ಓಪಮ್ಮೇನ ಓಪಮ್ಮಂ ಕಥಯಿಸ್ಸಾಮಿ। ಲಕ್ಖಣೇನ ಲಕ್ಖಣಂ ಕಥಯಿಸ್ಸಾಮಿ। ರಸೇನ ರಸಂ ಕಥಯಿಸ್ಸಾಮಿ। ನಿಸ್ಸಂಸಯಂ ಕರಿಸ್ಸಾಮಿ। ವಿಮತಿಂ ವಿವೇಚೇಸ್ಸಾಮಿ। ತೋಸಯಿಸ್ಸಾಮಿ ಪಞ್ಹವೇಯ್ಯಾಕರಣೇನಾತಿ। ಇದಂ ವುಚ್ಚತಿ। ಮಹಾರಾಜ। ಭಗವತೋ ಪಟಿಸಮ್ಭಿದಾರತನನ್ತಿ।>
      text <ಕತಮಂ। ಮಹಾರಾಜ। ಭಗವತೋ ಬೋಜ್ಝಙ್ಗರತನಂ॥ ಸತ್ತಿಮೇ। ಮಹಾರಾಜ। ಬೋಜ್ಝಙ್ಗಾ। ಸತಿಸಮ್ಬೋಜ್ಝಙ್ಗೋ ಧಮ್ಮವಿಚಯಸಮ್ಬೋಜ್ಝಙ್ಗೋ ವೀರಿಯಸಮ್ಬೋಜ್ಝಙ್ಗೋ ಪೀತಿಸಮ್ಬೋಜ್ಝಙ್ಗೋ ಪಸ್ಸದ್ಧಿಸಮ್ಬೋಜ್ಝಙ್ಗೋ ಸಮಾಧಿಸಮ್ಬೋಜ್ಝಙ್ಗೋ ಉಪೇಕ್ಖಾಸಮ್ಬೋಜ್ಝಙ್ಗೋ। ಇಮೇಹಿ ಖೋ। ಮಹಾರಾಜ। ಸತ್ತಹಿ ಬೋಜ್ಝಙ್ಗರತನೇಹಿ ಪಟಿಮಣ್ಡಿತೋ ಭಿಕ್ಖು ಸಬ್ಬಂ ತಮಂ ಅಭಿಭುಯ್ಯ ಸದೇವಕಂ ಲೋಕಂ ಓಭಾಸೇತಿ ಪಭಾಸೇತಿ ಆಲೋಕಂ ಜನೇತಿ। ಇದಂ ವುಚ್ಚತಿ। ಮಹಾರಾಜ। ಭಗವತೋ ಬೋಜ್ಝಙ್ಗರತನನ್ತಿ।>
      text <ಭನ್ತೇ ನಾಗಸೇನ। ಕತಮಂ ಬುದ್ಧಸ್ಸ ಭಗವತೋ ಸಬ್ಬಾಪಣನ್ತಿ॥ ಸಬ್ಬಾಪಣಂ ಖೋ। ಮಹಾರಾಜ। ಭಗವತೋ ನವಙ್ಗಂ ಬುದ್ಧವಚನಂ ಸಾರೀರಿಕಾನಿ ಪಾರಿಭೋಗಿಕಾನಿ ಚೇತಿಯಾನಿ ಸಙ್ಘರತನಞ್ಚ। ಸಬ್ಬಾಪಣೇ। ಮಹಾರಾಜ। ಭಗವತಾ ಜಾತಿಸಮ್ಪತ್ತಿ ಪಸಾರಿತಾ। ಭೋಗಸಮ್ಪತ್ತಿ ಪಸಾರಿತಾ। ಆಯುಸಮ್ಪತ್ತಿ ಪಸಾರಿತಾ। ಆರೋಗ್ಯಸಮ್ಪತ್ತಿ ಪಸಾರಿತಾ। ವಣ್ಣಸಮ್ಪತ್ತಿ ಪಸಾರಿತಾ। ಪಞ್ಞಾಸಮ್ಪತ್ತಿ ಪಸಾರಿತಾ। ಮಾನುಸಿಕಸಮ್ಪತ್ತಿ ಪಸಾರಿತಾ। ದಿಬ್ಬಸಮ್ಪತ್ತಿ ಪಸಾರಿತಾ। ನಿಬ್ಬಾನಸಮ್ಪತ್ತಿ ಪಸಾರಿತಾ। ತತ್ಥ ಯೇ ತಂ ತಂ ಸಮ್ಪತ್ತಿಂ ಇಚ್ಛನ್ತಿ। ತೇ ಕಮ್ಮಮೂಲಂ ದತ್ವಾ ಪತ್ಥಿತಪತ್ಥಿತಂ ಸಮ್ಪತ್ತಿಂ ಕಿಣನ್ತಿ। ಕೇಚಿ ಸೀಲಸಮಾದಾನೇನ ಕಿಣನ್ತಿ। ಕೇಚಿ ಉಪೋಸಥಕಮ್ಮೇನ ಕಿಣನ್ತಿ। ಅಪ್ಪಮತ್ತಕೇನಪಿ ಕಮ್ಮಮೂಲೇನ ಉಪಾದಾಯುಪಾದಾಯ ಸಮ್ಪತ್ತಿಯೋ ಪಟಿಲಭನ್ತಿ। ಯಥಾ। ಮಹಾರಾಜ। ಆಪಣಿಕಸ್ಸ ಆಪಣೇ ತಿಲಮುಗ್ಗಮಾಸೇ ಪರಿತ್ತಕೇನಪಿ ತಣ್ಡುಲಮುಗ್ಗಮಾಸೇನ ಅಪ್ಪಕೇನಪಿ ಮೂಲೇನ ಉಪಾದಾಯುಪಾದಾಯ ಗಣ್ಹನ್ತಿ। ಏವಮೇವ ಖೋ। ಮಹಾರಾಜ। ಭಗವತೋ ಸಬ್ಬಾಪಣೇ ಅಪ್ಪಮತ್ತಕೇನಪಿ ಕಮ್ಮಮೂಲೇನ ಉಪಾದಾಯುಪಾದಾಯ ಸಮ್ಪತ್ತಿಯೋ ಪಟಿಲಭನ್ತಿ। ಇದಂ ವುಚ್ಚತಿ। ಮಹಾರಾಜ। ಭಗವತೋ ಸಬ್ಬಾಪಣನ್ತಿ।>
      text <ಭಗವತೋ ಖೋ। ಮಹಾರಾಜ। ಧಮ್ಮನಗರೇ ಏವರೂಪಾ ಜನಾ ಪಟಿವಸನ್ತಿ। ಸುತ್ತನ್ತಿಕಾ ವೇನಯಿಕಾ ಆಭಿಧಮ್ಮಿಕಾ ಧಮ್ಮಕಥಿಕಾ ಜಾತಕಭಾಣಕಾ ದೀಘಭಾಣಕಾ ಮಜ್ಝಿಮಭಾಣಕಾ ಸಂಯುತ್ತಭಾಣಕಾ ಅಙ್ಗುತ್ತರಭಾಣಕಾ ಖುದ್ದಕಭಾಣಕಾ ಸೀಲಸಮ್ಪನ್ನಾ ಸಮಾಧಿಸಮ್ಪನ್ನಾ ಪಞ್ಞಾಸಮ್ಪನ್ನಾ ಬೋಜ್ಝಙ್ಗಭಾವನಾರತಾ ವಿಪಸ್ಸಕಾ ಸದತ್ಥಮನುಯುತ್ತಾ ಆರಞ್ಞಿಕಾ ರುಕ್ಖಮೂಲಿಕಾ ಅಬ್ಭೋಕಾಸಿಕಾ ಪಲಾಲಪುಞ್ಜಿಕಾ ಸೋಸಾನಿಕಾ ನೇಸಜ್ಜಿಕಾ ಪಟಿಪನ್ನಕಾ ಫಲಟ್ಠಾ ಸೇಕ್ಖಾ ಫಲಸಮಙ್ಗಿನೋ ಸೋತಾಪನ್ನಾ ಸಕದಾಗಾಮಿನೋ ಅನಾಗಾಮಿನೋ ಅರಹನ್ತೋ ತೇವಿಜ್ಜಾ ಛಳಭಿಞ್ಞಾ ಇದ್ಧಿಮನ್ತೋ ಪಞ್ಞಾಯ ಪಾರಮಿಂಗತಾ ಸತಿಪಟ್ಠಾನಸಮ್ಮಪ್ಪಧಾನಇದ್ಧಿಪಾದಇನ್ದ್ರಿಯಬಲಬೋಜ್ಝಙ್ಗಮಗ್ಗವರಝಾನವಿಮೋಕ್ಖರೂ ಪಾರೂಪಸನ್ತಸುಖಸಮಾಪತ್ತಿಕುಸಲಾ। ತೇಹಿ ಅರಹನ್ತೇಹಿ ಆಕುಲಂ ಸಮಾಕುಲಂ ಆಕಿಣ್ಣಂ ಸಮಾಕಿಣ್ಣಂ ನಳವನಸರವನಮಿವ ಧಮ್ಮನಗರಂ ಅಹೋಸಿ। ಭವತೀಹ>
      text <ಯೇ ಖೋ ತೇ। ಮಹಾರಾಜ। ಭಿಕ್ಖೂ ಅಪರಿಮಿತಞಾಣವರಧರಾ ಅಸಙ್ಗಾ ಅತುಲಗುಣಾ ಅತುಲಯಸಾ ಅತುಲಬಲಾ ಅತುಲತೇಜಾ ಧಮ್ಮಚಕ್ಕಾನುಪ್ಪವತ್ತಕಾ ಪಞ್ಞಾಪಾರಮಿಂ ಗತಾ। ಏವರೂಪಾ ಖೋ। ಮಹಾರಾಜ। ಭಿಕ್ಖೂ ಭಗವತೋ ಧಮ್ಮನಗರೇ ಧಮ್ಮಸೇನಾಪತಿನೋತಿ ವುಚ್ಚನ್ತಿ।>
      text <ಯೇ ಪನ ತೇ। ಮಹಾರಾಜ। ಭಿಕ್ಖೂ ಇದ್ಧಿಮನ್ತೋ ಅಧಿಗತಪ್ಪಟಿಸಮ್ಭಿದಾಪತ್ತವೇಸಾರಜ್ಜಾ ಗಗನಚರಾ ದುರಾಸದಾ ದುಪ್ಪಸಹಾ ಅನಾಲಮ್ಬಚರಾ ಸಸಾಗರಮಹಿಧರಪಥವಿಕಮ್ಪಕೋ ಚನ್ದಸೂರಿಯಪರಿಮಜ್ಜಕಾ ವಿಕುಬ್ಬನಾಧಿಟ್ಠಾನಾಭಿನೀಹಾರಕುಸಲಾ ಇದ್ಧಿಯಾ ಪಾರಮಿಂ ಗತಾ। ಏವರೂಪಾ ಖೋ। ಮಹಾರಾಜ। ಭಿಕ್ಖೂ ಭಗವತೋ ಧಮ್ಮನಗರೇ ಪುರೋಹಿತಾತಿ ವುಚ್ಚನ್ತಿ।>
      text <ಯೇ ಪನ ತೇ। ಮಹಾರಾಜ। ಭಿಕ್ಖೂ ಧುತಙ್ಗಮನುಗತಾ ಅಪ್ಪಿಚ್ಛಾ ಸನ್ತುಟ್ಠಾ ವಿಞ್ಞತ್ತಿಮನೇಸನಜಿಗುಚ್ಛಕಾ ಪಿಣ್ಡಾಯ ಸಪದಾನಚಾರಿನೋ ಭಮರಾವ ಗನ್ಧಮನುಘಾಯಿತ್ವಾ ಪವಿಸನ್ತಿ ವಿವಿತ್ತಕಾನನಂ। ಕಾಯೇ ಚ ಜೀವಿತೇ ಚ ನಿರಪೇಕ್ಖಾ ಅರಹತ್ತಮನುಪ್ಪತ್ತಾ ಧುತಙ್ಗಗುಣೇ ಅಗ್ಗನಿಕ್ಖಿತ್ತಾ। ಏವರೂಪಾ ಖೋ। ಮಹಾರಾಜ। ಭಿಕ್ಖೂ ಭಗವತೋ ಧಮ್ಮನಗರೇ ಅಕ್ಖದಸ್ಸಾತಿ ವುಚ್ಚನ್ತಿ।>
      text <ಯೇ ಪನ ತೇ। ಮಹಾರಾಜ। ಭಿಕ್ಖೂ ಪರಿಸುದ್ಧಾ ವಿಮಲಾ ನಿಕ್ಕಿಲೇಸಾ ಚುತೂಪಪಾತಕುಸಲಾ ದಿಬ್ಬಚಕ್ಖುಮ್ಹಿ ಪಾರಮಿಂ ಗತಾ। ಏವರೂಪಾ ಖೋ। ಮಹಾರಾಜ। ಭಿಕ್ಖೂ ಭಗವತೋ ಧಮ್ಮನಗರೇ ನಗರಜೋತಕಾತಿ ವುಚ್ಚನ್ತಿ।>
      text <ಯೇ ಪನ ತೇ। ಮಹಾರಾಜ। ಭಿಕ್ಖೂ ಬಹುಸ್ಸುತಾ ಆಗತಾಗಮಾ ಧಮ್ಮಧರಾ ವಿನಯಧರಾ ಮಾತಿಕಾಧರಾ ಸಿಥಿಲಧನಿತದೀಘರಸ್ಸಗರುಕಲಹುಕಕ್ಖರಪರಿಚ್ಛೇದಕುಸಲಾ ನವಙ್ಗಸಾಸನಧರಾ। ಏವರೂಪಾ ಖೋ। ಮಹಾರಾಜ। ಭಿಕ್ಖೂ ಭಗವತೋ ಧಮ್ಮನಗರೇ ಧಮ್ಮರಕ್ಖಾತಿ ವುಚ್ಚನ್ತಿ।>
      text <ಯೇ ಪನ ತೇ। ಮಹಾರಾಜ। ಭಿಕ್ಖೂ ವಿನಯಞ್ಞೂ ವಿನಯಕೋವಿದಾ ಠಾನಾಟ್ಠಾನಕುಸಲಾ ಆಪತ್ತಾನಾಪತ್ತಿಗರುಕಲಹುಕಸತೇಕಿಚ್ಛಅತೇಕಿಚ್ಛವುಟ್ಠಾನದೇಸನಾನಿಗ್ಗಹ- ಪಟಿಕಮ್ಮಓಸಾರಣನಿಸ್ಸಾರಣಪಟಿಸಾರಣಕುಸಲಾ ವಿನಯೇ ಪಾರಮಿಂ ಗತಾ। ಏವರೂಪಾ ಖೋ। ಮಹಾರಾಜ। ಭಿಕ್ಖೂ ಭಗವತೋ ಧಮ್ಮನಗರೇ ರೂಪರಕ್ಖಾತಿ ವುಚ್ಚನ್ತಿ।>
      text <ಯೇ ಪನ ತೇ। ಮಹಾರಾಜ। ಭಿಕ್ಖೂ ವಿಮುತ್ತಿವರಕುಸುಮಮಾಲಬದ್ಧಾ ವರಪವರಮಹಗ್ಘಸೇಟ್ಠಭಾವಮನುಪ್ಪತ್ತಾ ಬಹುಜನಕನ್ತಮಭಿಪತ್ಥಿತಾ। ಏವರೂಪಾ ಖೋ। ಮಹಾರಾಜ। ಭಿಕ್ಖೂ ಭಗವತೋ ಧಮ್ಮನಗರೇ ಪುಪ್ಫಾಪಣಿಕಾತಿ ವುಚ್ಚನ್ತಿ।>
      text <ಯೇ ಪನ ತೇ। ಮಹಾರಾಜ। ಭಿಕ್ಖೂ ಚತುಸಚ್ಚಾಭಿಸಮಯಪ್ಪಟಿವಿದ್ಧಾ ದಿಟ್ಠಸಚ್ಚಾ ವಿಞ್ಞಾತಸಾಸನಾ ಚತೂಸು ಸಾಮಞ್ಞಫಲೇಸು ತಿಣ್ಣವಿಚಿಕಿಚ್ಛಾ ಪಟಿಲದ್ಧಫಲಸುಖಾ ಅಞ್ಞೇಸಮ್ಪಿ ಪಟಿಪನ್ನಾನಂ ತೇ ಫಲೇ ಸಂವಿಭಜನ್ತಿ। ಏವರೂಪಾ ಖೋ। ಮಹಾರಾಜ। ಭಿಕ್ಖೂ ಭಗವತೋ ಧಮ್ಮನಗರೇ ಫಲಾಪಣಿಕಾತಿ ವುಚ್ಚನ್ತಿ।>
      text <ಯೇ ಪನ ತೇ। ಮಹಾರಾಜ। ಭಿಕ್ಖೂ ಸೀಲಸಂವರಗನ್ಧಮನುಲಿತ್ತಾ ಅನೇಕವಿಧಬಹುಗುಣಧರಾ ಕಿಲೇಸಮಲದುಗ್ಗನ್ಧವಿಧಮಕಾ। ಏವರೂಪಾ ಖೋ। ಮಹಾರಾಜ। ಭಿಕ್ಖೂ ಭಗವತೋ ಧಮ್ಮನಗರೇ ಗನ್ಧಾಪಣಿಕಾತಿ ವುಚ್ಚನ್ತಿ।>
      text <ಯೇ ಪನ ತೇ। ಮಹಾರಾಜ। ಭಿಕ್ಖೂ ಧಮ್ಮಕಾಮಾ ಪಿಯಸಮುದಾಹಾರಾ ಅಭಿಧಮ್ಮೇ ಅಭಿವಿನಯೇ ಉಳಾರಪಾಮೋಜ್ಜಾ ಅರಞ್ಞಗತಾಪಿ ರುಕ್ಖಮೂಲಗತಾಪಿ ಸುಞ್ಞಾಗಾರಗತಾಪಿ ಧಮ್ಮವರರಸಂ ಪಿವನ್ತಿ। ಕಾಯೇನ ವಾಚಾಯ ಮನಸಾ ಧಮ್ಮವರರಸಮೋಗಾಳ್ಹಾ ಅಧಿಮತ್ತಪಟಿಭಾನಾ ಧಮ್ಮೇಸು ಧಮ್ಮೇಸನಪ್ಪಟಿಪನ್ನಾ ಇತೋ ವಾ ತತೋ ವಾ ಯತ್ಥ ಯತ್ಥ ಅಪ್ಪಿಚ್ಛಕಥಾ ಸನ್ತುಟ್ಠಿಕಥಾ ಪವಿವೇಕಕಥಾ ಅಸಂಸಗ್ಗಕಥಾ ವೀರಿಯಾರಮ್ಭಕಥಾ ಸೀಲಕಥಾ ಸಮಾಧಿಕಥಾ ಪಞ್ಞಾಕಥಾ ವಿಮುತ್ತಿಕಥಾ ವಿಮುತ್ತಿಞಾಣದಸ್ಸನಕಥಾ। ತತ್ಥ ತತ್ಥ ಗನ್ತ್ವಾ ತಂ ತಂ ಕಥಾರಸಂ ಪಿವನ್ತಿ। ಏವರೂಪಾ ಖೋ। ಮಹಾರಾಜ। ಭಿಕ್ಖೂ ಭಗವತೋ ಧಮ್ಮನಗರೇ ಸೋಣ್ಡಾ ಪಿಪಾಸಾತಿ ವುಚ್ಚನ್ತಿ।>
      text <ಯೇ ಪನ ತೇ। ಮಹಾರಾಜ। ಭಿಕ್ಖೂ ಪುಬ್ಬರತ್ತಾಪರರತ್ತಂ ಜಾಗರಿಯಾನುಯೋಗಮನುಯುತ್ತಾ ನಿಸಜ್ಜಟ್ಠಾನಚಙ್ಕಮೇಹಿ ರತ್ತಿನ್ದಿವಂ ವೀತಿನಾಮೇನ್ತಿ। ಭಾವನಾನುಯೋಗಮನುಯುತ್ತಾ ಕಿಲೇಸಪಟಿಬಾಹನಾಯ ಸದತ್ಥಪ್ಪಸುತಾ। ಏವರೂಪಾ ಖೋ। ಮಹಾರಾಜ। ಭಿಕ್ಖೂ ಭಗವತೋ ಧಮ್ಮನಗರೇ ನಗರಗುತ್ತಿಕಾತಿ ವುಚ್ಚನ್ತಿ।>
      text <ಯೇ ಪನ ತೇ। ಮಹಾರಾಜ। ಭಿಕ್ಖೂ ನವಙ್ಗಂ ಬುದ್ಧವಚನಂ ಅತ್ಥತೋ ಚ ಬ್ಯಞ್ಜನತೋ ಚ ನಯತೋ ಚ ಕಾರಣತೋ ಚ ಹೇತುತೋ ಚ ಉದಾಹರಣತೋ ಚ ವಾಚೇನ್ತಿ ಅನುವಾಚೇನ್ತಿ ಭಾಸನ್ತಿ ಅನುಭಾಸನ್ತಿ। ಏವರೂಪಾ ಖೋ। ಮಹಾರಾಜ। ಭಿಕ್ಖೂ ಭಗವತೋ ಧಮ್ಮನಗರೇ ಧಮ್ಮಾಪಣಿಕಾತಿ ವುಚ್ಚನ್ತಿ।>
      text <ಯೇ ಪನ ತೇ। ಮಹಾರಾಜ। ಭಿಕ್ಖೂ ಧಮ್ಮರತನಭೋಗೇನ ಆಗಮಪರಿಯತ್ತಿಸುತಭೋಗೇನ ಭೋಗಿನೋ ಧನಿನೋ ನಿದ್ದಿಟ್ಠಸರಬ್ಯಞ್ಜನಲಕ್ಖಣಪ್ಪಟಿವೇಧಾ ವಿಞ್ಞೂ ಫರಣಾ। ಏವರೂಪಾ ಖೋ। ಮಹಾರಾಜ। ಭಿಕ್ಖೂ ಭಗವತೋ ಧಮ್ಮನಗರೇ ಧಮ್ಮಸೇಟ್ಠಿನೋತಿ ವುಚ್ಚನ್ತಿ।>
      text <ಯೇ ಪನ ತೇ। ಮಹಾರಾಜ। ಭಿಕ್ಖೂ ಉಳಾರದೇಸನಾಪಟಿವೇಧಾ ಪರಿಚಿಣ್ಣಾರಮ್ಮಣವಿಭತ್ತಿನಿದ್ದೇಸಾ ಸಿಕ್ಖಾಗುಣಪಾರಮಿಪ್ಪತ್ತಾ। ಏವರೂಪಾ ಖೋ। ಮಹಾರಾಜ। ಭಿಕ್ಖೂ ಭಗವತೋ ಧಮ್ಮನಗರೇ ವಿಸ್ಸುತಧಮ್ಮಿಕಾತಿ ವುಚ್ಚನ್ತಿ।>
      text <ಏವಂ ಸುವಿಭತ್ತಂ ಖೋ। ಮಹಾರಾಜ। ಭಗವತೋ ಧಮ್ಮನಗರಂ ಏವಂ ಸುಮಾಪಿತಂ ಏವಂ ಸುವಿಹಿತಂ ಏವಂ ಸುಪರಿಪೂರಿತಂ ಏವಂ ಸುವವತ್ಥಾಪಿತಂ ಏವಂ ಸುರಕ್ಖಿತಂ ಏವಂ ಸುಗೋಪಿತಂ ಏವಂ ದುಪ್ಪಸಯ್ಹಂ ಪಚ್ಚತ್ಥಿಕೇಹಿ ಪಚ್ಚಾಮಿತ್ತೇಹಿ। ಇಮಿನಾ। ಮಹಾರಾಜ। ಕಾರಣೇನ ಇಮಿನಾ ಹೇತುನಾ ಇಮಿನಾ ನಯೇನ ಇಮಿನಾ ಅನುಮಾನೇನ ಞಾತಬ್ಬಂ ಅತ್ಥಿ ಸೋ ಭಗವಾತಿ।>
      text <ಏವರೂಪೇನ ಖೋ। ಮಹಾರಾಜ। ಕಾರಣಸತೇನ ಕಾರಣಸಹಸ್ಸೇನ ಹೇತುಸತೇನ ಹೇತುಸಹಸ್ಸೇನ ನಯಸತೇನ ನಯಸಹಸ್ಸೇನ ಓಪಮ್ಮಸತೇನ ಓಪಮ್ಮಸಹಸ್ಸೇನ ಸಕ್ಕಾ ಬುದ್ಧಬಲಂ ಉಪದಸ್ಸಯಿತುಂ। ಯಥಾ। ಮಹಾರಾಜ। ದಕ್ಖೋ ಮಾಲಾಕಾರೋ ನಾನಾಪುಪ್ಫರಾಸಿಮ್ಹಾ ಆಚರಿಯಾನುಸಿಟ್ಠಿಯಾ ಪಚ್ಚತ್ತಪುರಿಸಕಾರೇನ ವಿಚಿತ್ತಂ ಮಾಲಾಗುಣರಾಸಿಂ ಕರೇಯ್ಯ। ಏವಮೇವ ಖೋ। ಮಹಾರಾಜ। ಸೋ ಭಗವಾ ವಿಚಿತ್ತಪುಪ್ಫರಾಸಿ ವಿಯ ಅನನ್ತಗುಣೋ ಅಪ್ಪಮೇಯ್ಯಗುಣೋ। ಅಹಮೇತರಹಿ ಜಿನಸಾಸನೇ ಮಾಲಾಕಾರೋ ವಿಯ ಪುಪ್ಫಗನ್ಥಕೋ ಪುಬ್ಬಕಾನಂ ಆಚರಿಯಾನಂ ಮಗ್ಗೇನಪಿ ಮಯ್ಹಂ ಬುದ್ಧಿಬಲೇನಪಿ ಅಸಙ್ಖ್ಯೇಯ್ಯೇನಪಿ ಕಾರಣೇನ ಅನುಮಾನೇನ ಬುದ್ಧಬಲಂ ದೀಪಯಿಸ್ಸಾಮಿ। ತ್ವಂ ಪನೇತ್ಥ ಛನ್ದಂ ಜನೇಹಿ ಸವನಾಯಾತಿ।>
      text <ದುಕ್ಕರಂ। ಭನ್ತೇ ನಾಗಸೇನ। ಅಞ್ಞೇಸಂ ಏವರೂಪೇನ ಕಾರಣೇನ ಅನುಮಾನೇನ ಬುದ್ಧಬಲಂ ಉಪದಸ್ಸಯಿತುಂ। ನಿಬ್ಬುತೋಸ್ಮಿ। ಭನ್ತೇ ನಾಗಸೇನ। ತುಮ್ಹಾಕಂ ಪರಮವಿಚಿತ್ತೇನ ಪಞ್ಹವೇಯ್ಯಾಕರಣೇನಾತಿ।>
      stand <ಅನುಮಾನಪಞ್ಹೋ ಪಠಮೋ।>
    text <೨॥ ಧುತಙ್ಗಪಞ್ಹೋ>
      text <ಅಥ ಖೋ ಮಿಲಿನ್ದೋ ರಾಜಾ ಯೇನಾಯಸ್ಮಾ ನಾಗಸೇನೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮನ್ತಂ ನಾಗಸೇನಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಮಿಲಿನ್ದೋ ರಾಜಾ ಆಯಸ್ಮನ್ತಂ ನಾಗಸೇನಂ ಏತದವೋಚ ಭನ್ತೇ ನಾಗಸೇನ। ಅತ್ಥಿ ಕೋಚಿ ಗಿಹೀ ಅಗಾರಿಕೋ ಕಾಮಭೋಗೀ ಪುತ್ತದಾರಸಮ್ಬಾಧಸಯನಂ ಅಜ್ಝಾವಸನ್ತೋ ಕಾಸಿಕಚನ್ದನಂ ಪಚ್ಚನುಭೋನ್ತೋ ಮಾಲಾಗನ್ಧವಿಲೇಪನಂ ಧಾರಯನ್ತೋ ಜಾತರೂಪರಜತಂ ಸಾದಿಯನ್ತೋ ಮಣಿಮುತ್ತಾಕಞ್ಚನವಿಚಿತ್ತಮೋಳಿಬದ್ಧೋ ಯೇನ ಸನ್ತಂ ಪರಮತ್ಥಂ ನಿಬ್ಬಾನಂ ಸಚ್ಛಿಕತನ್ತಿ॥>
      text <ನ। ಮಹಾರಾಜ। ಏಕಞ್ಞೇವ ಸತಂ ನ ದ್ವೇ ಸತಾನಿ ನ ತೀಣಿ ಚತ್ತಾರಿ ಪಞ್ಚ ಸತಾನಿ ನ ಸಹಸ್ಸಂ ನ ಸತಸಹಸ್ಸಂ ನ ಕೋಟಿಸತಂ ನ ಕೋಟಿಸಹಸ್ಸಂ ನ ಕೋಟಿಸತಸಹಸ್ಸಂ। ತಿಟ್ಠತು ಮಹಾರಾಜ ದಸನ್ನಂ ವೀಸತಿಯಾ ಸತಸ್ಸ ಸಹಸ್ಸಸ್ಸ ಅಭಿಸಮಯೋ। ಕತಮೇನ ತೇ ಪರಿಯಾಯೇನ ಅನುಯೋಗಂ ದಮ್ಮೀತಿ।>
      text <ತ್ವಮೇವೇತಂ ಬ್ರೂಹೀತಿ। ತೇನಹಿ ತೇ। ಮಹಾರಾಜ। ಕಥಯಿಸ್ಸಾಮಿ ಸತೇನ ವಾ ಸಹಸ್ಸೇನ ವಾ ಸತಸಹಸ್ಸೇನ ವಾ ಕೋಟಿಯಾ ವಾ ಕೋಟಿಸತೇನ ವಾ ಕೋಟಿಸಹಸ್ಸೇನ ವಾ ಕೋಟಿಸತಸಹಸ್ಸೇನ ವಾ। ಯಾ ಕಾಚಿ ನವಙ್ಗೇ ಬುದ್ಧವಚನೇ ಸಲ್ಲೇಖಿತಾಚಾರಪ್ಪಟಿಪತ್ತಿಧುತವರಙ್ಗಗುಣನಿಸ್ಸಿತಾ ಥಾ। ತಾ ಸಬ್ಬಾ ಇಧ ಸಮೋಸರಿಸ್ಸನ್ತಿ। ಯಥಾ। ಮಹಾರಾಜ। ನಿನ್ನುನ್ನತಸಮವಿಸಮಥಲಾಥಲದೇಸಭಾಗೇ ಅಭಿವುಟ್ಠಂ ಉದಕಂ। ಸಬ್ಬಂ ತಂ ತತೋ ವಿನಿಗಳಿತ್ವಾ ಮಹೋದಧಿಂ ಸಾಗರಂ ಸಮೋಸರತಿ। ಏವಮೇವ ಖೋ। ಮಹಾರಾಜ। ಸಮ್ಪಾದಕೇ ಸತಿ ಯಾ ಕಾಚಿ ನವಙ್ಗೇ ಬುದ್ಧವಚನೇ ಸಲ್ಲೇಖಿತಾಚಾರಪ್ಪಟಿಪತ್ತಿಧುತಙ್ಗಗುಣಧರನಿಸ್ಸಿತಾ ಕಥಾ। ತಾ ಸಬ್ಬಾ ಇಧ ಸಮೋಸರಿಸ್ಸನ್ತಿ।>
      text <ಮಯ್ಹಮ್ಪೇತ್ಥ। ಮಹಾರಾಜ। ಪರಿಬ್ಯತ್ತತಾಯ ಬುದ್ಧಿಯಾ ಕಾರಣಪರಿದೀಪನಂ ಸಮೋಸರಿಸ್ಸತಿ। ತೇನೇಸೋ ಅತ್ಥೋ ಸುವಿಭತ್ತೋ ವಿಚಿತ್ತೋ ಪರಿಪುಣ್ಣೋ ಪರಿಸುದ್ಧೋ ಸಮಾನೀತೋ ಭವಿಸ್ಸತಿ। ಯಥಾ। ಮಹಾರಾಜ। ಕುಸಲೋ ಲೇಖಾಚರಿಯೋ ಅನುಸಿಟ್ಠೋ ಲೇಖಂ ಓಸಾರೇನ್ತೋ ಅತ್ತನೋ ಬ್ಯತ್ತತಾಯ ಬುದ್ಧಿಯಾ ಕಾರಣಪರಿದೀಪನೇನ ಲೇಖಂ ಪರಿಪೂರೇತಿ। ಏವಂ ಸಾ ಲೇಖಾ ಸಮತ್ತಾ ಪರಿಪುಣ್ಣಾ ಅನೂನಿಕಾ ಭವಿಸ್ಸತಿ। ಏವಮೇವ ಮಯ್ಹಮ್ಪೇತ್ಥ ಪರಿಬ್ಯತ್ತತಾಯ ಬುದ್ಧಿಯಾ ಕಾರಣಪರಿದೀಪನಂ ಸಮೋಸರಿಸ್ಸತಿ। ತೇನೇಸೋ ಅತ್ಥೋ ಸುವಿಭತ್ತೋ ವಿಚಿತ್ತೋ ಪರಿಪುಣ್ಣೋ ಪರಿಸುದ್ಧೋ ಸಮಾನೀತೋ ಭವಿಸ್ಸತಿ।>
      text <ನಗರೇ। ಮಹಾರಾಜ। ಸಾವತ್ಥಿಯಾ ಪಞ್ಚಕೋಟಿಮತ್ತಾ ಅರಿಯಸಾವಕಾ ಭಗವತೋ ಉಪಾಸಕಉಪಾಸಿಕಾಯೋ ಸತ್ತಪಣ್ಣಾಸಸಹಸ್ಸಾನಿ ತೀಣಿ ಚ ಸತಸಹಸ್ಸಾನಿ ಅನಾಗಾಮಿಫಲೇ ಪತಿಟ್ಠಿತಾ। ತೇ ಸಬ್ಬೇಪಿ ಗಿಹೀ ಯೇವ। ನ ಪಬ್ಬಜಿತಾ। ಪುನ ತತ್ಥೇವ ಕಣ್ಡಮ್ಬಮೂಲೇ ಯಮಕಪಾಟಿಹಾರಿಯೇ ವೀಸತಿ ಪಾಣಕೋಟಿಯೋ ಅಭಿಸಮಿಂಸು। ಪುನ ಚೂಳರಾಹುಲೋವಾದೇ। ಮಹಾಮಙ್ಗಲಸುತ್ತನ್ತೇ। ಸಮಚಿತ್ತಪರಿಯಾಯೇ। ಪರಾಭವಸುತ್ತನ್ತೇ। ಪುರಾಭೇದಸುತ್ತನ್ತೇ। ಕಲಹವಿವಾದಸುತ್ತನ್ತೇ। ಚೂಳಬ್ಯೂಹಸುತ್ತನ್ತೇ। ಮಹಾಬ್ಯೂಹಸುತ್ತನ್ತೇ। ತುವಟಕಸುತ್ತನ್ತೇ। ಸಾರಿಪುತ್ತಸುತ್ತನ್ತೇ ಗಣನಪಥಮತೀತಾನಂ ದೇವತಾನಂ ಧಮ್ಮಾಭಿಸಮಯೋ ಅಹೋಸಿ।>
      text <ನಗರೇ ರಾಜಗಹೇ ಪಞ್ಞಾಸಸಹಸ್ಸಾನಿ ತೀಣಿ ಚ ಸತಸಹಸ್ಸಾನಿ ಅರಿಯಸಾವಕಾ ಭಗವತೋ ಉಪಾಸಕಉಪಾಸಿಕಾಯೋ। ಪುನ ತತ್ಥೇವ ಧನಪಾಲಹತ್ಥಿನಾಗದಮನೇ ನವುತಿ ಪಾಣಕೋಟಿಯೋ। ಪಾರಾಯನಸಮಾಗಮೇ ಪಾಸಾಣಕಚೇತಿಯೇ ಚುದ್ದಸ ಪಾಣಕೋಟಿಯೋ। ಪುನ ಇನ್ದಸಾಲಗುಹಾಯಂ ಅಸೀತಿ ದೇವತಾಕೋಟಿಯೋ। ಪುನ ಬಾರಾಣಸಿಯಂ ಇಸಿಪತನೇ ಮಿಗದಾಯೇ ಪಠಮೇ ಧಮ್ಮದೇಸನೇ ಅಟ್ಠಾರಸ ಬ್ರಹ್ಮಕೋಟಿಯೋ ಅಪರಿಮಾಣಾ ಚ ದೇವತಾಯೋ। ಪುನ ತಾವತಿಂಸಭವನೇ ಪಣ್ಡುಕಮ್ಬಲಸಿಲಾಯಂ ಅಭಿಧಮ್ಮದೇಸನಾಯ ಅಸೀತಿ ದೇವತಾಕೋಟಿಯೋ। ದೇವೋರೋಹಣೇ ಸಙ್ಕಸ್ಸನಗರದ್ವಾರೇ ಲೋಕವಿವರಣಪಾಟಿಹಾರಿಯೇ ಪಸನ್ನಾನಂ ನರಮರೂನಂ ತಿಂಸ ಕೋಟಿಯೋ ಅಭಿಸಮಿಂಸು।>
      text <ಪುನ ಸಕ್ಕೇಸು ಕಪಿಲವತ್ಥುಸ್ಮಿಂ ನಿಗ್ರೋಧಾರಾಮೇ ಬುದ್ಧವಂಸದೇಸನಾಯ ಮಹಾಸಮಯಸುತ್ತನ್ತದೇಸನಾಯ ಚ ಗಣನಪಥಮತೀತಾನಂ ದೇವತಾನಂ ಧಮ್ಮಾಭಿಸಮಯೋ ಅಹೋಸಿ। ಪುನ ಸುಮನಮಾಲಾಕಾರಸಮಾಗಮೇ। ಗರಹದಿನ್ನಸಮಾಗಮೇ। ಆನನ್ದಸೇಟ್ಠಿಸಮಾಗಮೇ। ಜಮ್ಬುಕಾಜೀವಕಸಮಾಗಮೇ। ಮಣ್ಡುಕದೇವಪುತ್ತಸಮಾಗಮೇ। ಮಟ್ಠಕುಣ್ಡಲಿದೇವಪುತ್ತಸಮಾಗಮೇ। ಸುಲಸಾನಗರಸೋಭಿನಿಸಮಾಗಮೇ। ಸಿರಿಮಾನಗರಸೋಭಿನಿಸಮಾಗಮೇ। ಪೇಸಕಾರಧೀತುಸಮಾಗಮೇ। ಚೂಳಸುಭದ್ದಾಸಮಾಗಮೇ। ಸಾಕೇತಬ್ರಾಹ್ಮಣಸ್ಸ ಆಳಾಹನದಸ್ಸನಸಮಾಗಮೇ। ಸೂನಾಪರನ್ತಕಸಮಾಗಮೇ। ಸಕ್ಕಪಞ್ಹಸಮಾಗಮೇ। ತಿರೋಕುಟ್ಟಸಮಾಗಮೇ। ರತನಸುತ್ತಸಮಾಗಮೇ ಪಚ್ಚೇಕಂ ಚತುರಾಸೀತಿಯಾ ಪಾಣಸಹಸ್ಸಾನಂ ಧಮ್ಮಾಭಿಸಮಯೋ ಅಹೋಸಿ। ಯಾವತಾ। ಮಹಾರಾಜ। ಭಗವಾ ಲೋಕೇ ಅಟ್ಠಾಸಿ। ತಾವ ತೀಸು ಮಣ್ಡಲೇಸು ಸೋಳಸಸು ಮಹಾಜನಪದೇಸು ಯತ್ಥ ಯತ್ಥ ಭಗವಾ ವಿಹಾಸಿ। ತತ್ಥ ತತ್ಥ ಯೇಭುಯ್ಯೇನ ದ್ವೇ ತಯೋ ಚತ್ತಾರೋ ಪಞ್ಚ ಸತಂ ಸಹಸ್ಸಂ ಸತಸಹಸ್ಸಂ ದೇವಾ ಚ ಮನುಸ್ಸಾ ಚ ಸನ್ತಂ ಪರಮತ್ಥಂ ನಿಬ್ಬಾನಂ ಸಚ್ಛಿಕರಿಂಸು। ಯೇ ತೇ। ಮಹಾರಾಜ। ದೇವಾ ಗಿಹೀ ಯೇವ। ನ ತೇ ಪಬ್ಬಜಿತಾ। ಏತಾನಿ ಚೇವ। ಮಹಾರಾಜ। ಅಞ್ಞಾನಿ ಚ ಅನೇಕಾನಿ ದೇವತಾಕೋಟಿಸತಸಹಸ್ಸಾನಿ ಗಿಹೀ ಅಗಾರಿಕಾ ಕಾಮಭೋಗಿನೋ ಸನ್ತಂ ಪರಮತ್ಥಂ ನಿಬ್ಬಾನಂ ಸಚ್ಛಿಕರಿಂಸೂತಿ।>
      text <ಯದಿ। ಭನ್ತೇ ನಾಗಸೇನ। ಗಿಹೀ ಅಗಾರಿಕಾ ಕಾಮಭೋಗಿನೋ ಸನ್ತಂ ಪರಮತ್ಥಂ ನಿಬ್ಬಾನಂ ಸಚ್ಛಿಕರೋನ್ತಿ। ಅಥ ಇಮಾನಿ ಧುತಙ್ಗಾನಿ ಕಿಮತ್ಥಂ ಸಾಧೇನ್ತಿ। ತೇನ ಕಾರಣೇನ ಧುತಙ್ಗಾನಿ ಅಕಿಚ್ಚಕರಾನಿ ಹೋನ್ತಿ। ಯದಿ। ಭನ್ತೇ ನಾಗಸೇನ। ವಿನಾ ಮನ್ತೋಸಧೇಹಿ ಬ್ಯಾಧಯೋ ವೂಪಸಮನ್ತಿ। ಕಿಂ ವಮನವಿರೇಚನಾದಿನಾ ಸರೀರದುಬ್ಬಲಕರಣೇನ॥ ಯದಿ ಮುಟ್ಠೀಹಿ ಪಟಿಸತ್ತುನಿಗ್ಗಹೋ ಭವತಿ। ಕಿಂ ಅಸಿಸತ್ತಿಸರಧನುಕೋದಣ್ಡಲಗುಳಮುಗ್ಗರೇಹಿ॥ ಯದಿ ಗಣ್ಠಿಕುಟಿಲಸುಸಿರಕಣ್ಟಲತಾಸಾಖಾ ಆಲಮ್ಬಿತ್ವಾ ರುಕ್ಖಮಭಿರೂಹನಂ ಭವತಿ। ಕಿಂ ದೀಘದಳ್ಹನಿಸ್ಸೇಣಿಪರಿಯೇಸನೇನ॥ ಯದಿ ಥಣ್ಡಿಲಸೇಯ್ಯಾಯ ಧಾತುಸಮತಾ ಭವತಿ। ಕಿಂ ಸುಖಸಮ್ಫಸ್ಸಮಹತಿಮಹಾಸಿರಿಸಯನಪರಿಯೇಸನೇನ॥ ಯದಿ ಏಕಕೋ ಸಾಸಙ್ಕಸಪ್ಪಟಿಭಯವಿಸಮಕನ್ತಾರತರಣಸಮತ್ಥೋ ಭವತಿ। ಕಿಂ ಸನ್ನದ್ಧಸಜ್ಜಮಹತಿಮಹಾಸತ್ಥಪರಿಯೇಸನೇನ॥ ಯದಿ ನದಿಸರಂ ಬಾಹುನಾ ತರಿತುಂ ಸಮತ್ಥೋ ಭವತಿ। ಕಿಂ ಧುವಸೇತುನಾವಾಪರಿಯೇಸನೇನ॥ ಯದಿ ಸಕಸನ್ತಕೇನ ಘಾಸಚ್ಛಾದನಂ ಕಾತುಂ ಪಹೋತಿ। ಕಿಂ ಪರೂಪಸೇವನಪಿಯಸಮುಲ್ಲಾಪಪಚ್ಛಾಪುರೇಧಾವನೇನ॥ ಯದಿ ಅಖಾತತಳಾಕೇ ಉದಕಂ ಲಭತಿ। ಕಿಂ ಉದಪಾನತಳಾಕಪೋಕ್ಖರಣಿಖಣನೇನ॥ ಏವಮೇವ ಖೋ। ಭನ್ತೇ ನಾಗಸೇನ। ಯದಿ ಗಿಹೀ ಅಗಾರಿಕಾ ಕಾಮಭೋಗಿನೋ ಸನ್ತಂ ಪರಮತ್ಥಂ ನಿಬ್ಬಾನಂ ಸಚ್ಛಿಕರೋನ್ತಿ। ಕಿಂ ಧುತಗುಣವರಸಮಾದಿಯನೇನಾತಿ॥>
      text <ಅಟ್ಠವೀಸತಿ ಖೋ ಪನಿಮೇ। ಮಹಾರಾಜ। ಧುತಙ್ಗಗುಣಾ ಯಥಾಭುಚ್ಚಗುಣಾ। ಯೇಹಿ ಗುಣೇಹಿ ಧುತಙ್ಗಾನಿ ಸಬ್ಬಬುದ್ಧಾನಂ ಪಿಹಯಿತಾನಿ ಪತ್ಥಿತಾನಿ। ಕತಮೇ ಅಟ್ಠವೀಸತಿ॥ ಇಧ। ಮಹಾರಾಜ। ಧುತಙ್ಗಂ ಸುದ್ಧಾಜೀವಂ ಸುಖಫಲಂ ಅನವಜ್ಜಂ ನ ಪರದುಕ್ಖಾಪನಂ ಅಭಯಂ ಅಸಮ್ಪೀಳನಂ ಏಕನ್ತವಡ್ಢಿಕಂ ಅಪರಿಹಾನಿಯಂ ಅಮಾಯಂ ಆರಕ್ಖಾ ಪತ್ಥಿತದದಂ ಸಬ್ಬಸತ್ತದಮನಂ ಸಂವರಹಿತಂ ಪತಿರೂಪಂ ಅನಿಸ್ಸಿತಂ ವಿಪ್ಪಮುತ್ತಂ ರಾಗಕ್ಖಯಂ ದೋಸಕ್ಖಯಂ ಮೋಹಕ್ಖಯಂ ಮಾನಪ್ಪಹಾನಂ ಕುವಿತಕ್ಕಚ್ಛೇದನಂ ಕಙ್ಖಾವಿತರಣಂ ಕೋಸಜ್ಜವಿದ್ಧಂಸನಂ ಅರತಿಪ್ಪಹಾನಂ ಖಮನಂ ಅತುಲಂ ಅಪ್ಪಮಾಣಂ ಸಬ್ಬದುಕ್ಖಕ್ಖಯಗಮನಂ। ಇಮೇ ಖೋ। ಮಹಾರಾಜ। ಅಟ್ಠವೀಸತಿ ಧುತಙ್ಗಗುಣಾ ಯಥಾಭುಚ್ಚಗುಣಾ ಯೇಹಿ ಗುಣೇಹಿ ಧುತಙ್ಗಾನಿ ಸಬ್ಬಬುದ್ಧಾನಂ ಪಿಹಯಿತಾನಿ ಪತ್ಥಿತಾನಿ।>
      text <ಯೇ ಖೋ ತೇ। ಮಹಾರಾಜ। ಧುತಗುಣೇ ಸಮ್ಮಾ ಉಪಸೇವನ್ತಿ। ತೇ ಅಟ್ಠಾರಸಹಿ ಗುಣೇಹಿ ಸಮುಪೇತಾ ಭವನ್ತಿ। ಕತಮೇಹಿ ಅಟ್ಠಾರಸಹಿ॥ ಆಚಾರೋ ತೇಸಂ ಸುವಿಸುದ್ಧೋ ಹೋತಿ। ಪಟಿಪದಾ ಸುಪೂರಿತಾ ಹೋತಿ। ಕಾಯಿಕಂ ವಾಚಸಿಕಂ ಸುರಕ್ಖಿತಂ ಹೋತಿ। ಮನೋಸಮಾಚಾರೋ ಸುವಿಸುದ್ಧೋ ಹೋತಿ। ವೀರಿಯಂ ಸುಪಗ್ಗಹಿತಂ ಹೋತಿ। ಭಯಂ ವೂಪಸಮ್ಮತಿ। ಅತ್ತಾನುದಿಟ್ಠಿಬ್ಯಪಗತಾ ಹೋತಿ। ಆಘಾತೋ ಉಪರತೋ ಹೋತಿ। ಮೇತ್ತಾ ಉಪಟ್ಠಿತಾ ಹೋತಿ। ಆಹಾರೋ ಪರಿಞ್ಞಾತೋ ಹೋತಿ। ಸಬ್ಬಸತ್ತಾನಂ ಗರುಕತೋ ಹೋತಿ। ಭೋಜನೇ ಮತ್ತಞ್ಞೂ ಹೋತಿ। ಜಾಗರಿಯಮನುಯುತ್ತೋ ಹೋತಿ। ಅನಿಕೇತೋ ಹೋತಿ। ಯತ್ಥ ಫಾಸು ತತ್ಥ ವಿಹಾರೀ ಹೋತಿ। ಪಾಪಜೇಗುಚ್ಛೀ ಹೋತಿ। ವಿವೇಕಾರಾಮೋ ಹೋತಿ। ಸತತಂ ಅಪ್ಪಮತ್ತೋ ಹೋತಿ। ಯೇ ತೇ। ಮಹಾರಾಜ। ಧುತಗುಣೇ ಸಮ್ಮಾ ಉಪಸೇವನ್ತಿ। ತೇ ಇಮೇಹಿ ಅಟ್ಠಾರಸಹಿ ಗುಣೇಹಿ ಸಮುಪೇತಾ ಭವನ್ತಿ।>
      text <ದಸ ಇಮೇ। ಮಹಾರಾಜ। ಪುಗ್ಗಲಾ ಧುತಗುಣಾರಹಾ। ಕತಮೇ ದಸ॥ ಸದ್ಧೋ ಹೋತಿ ಹಿರಿಮಾ ಧಿತಿಮಾ ಅಕುಹೋ ಅತ್ಥವಸೀ ಅಲೋಲೋ ಸಿಕ್ಖಾಕಾಮೋ ದಳ್ಹಸಮಾದಾನೋ ಅನುಜ್ಝಾನಬಹುಲೋ ಮೇತ್ತಾವಿಹಾರೀ। ಇಮೇ ಖೋ। ಮಹಾರಾಜ। ದಸ ಪುಗ್ಗಲಾ ಧುತಗುಣಾರಹಾ।>
      text <ಯೇ ತೇ। ಮಹಾರಾಜ। ಗಿಹೀ ಅಗಾರಿಕಾ ಕಾಮಭೋಗಿನೋ ಸನ್ತಂ ಪರಮತ್ಥಂ ನಿಬ್ಬಾನಂ ಸಚ್ಛಿಕರೋನ್ತಿ। ಸಬ್ಬೇ ತೇ ಪುರಿಮಾಸು ಜಾತೀಸು ತೇರಸಸು ಧುತಗುಣೇಸು ಕತೂಪಾಸನಾ ಕತಭೂಮಿಕಮ್ಮಾ। ತೇ ತತ್ಥ ಚಾರಞ್ಚ ಪಟಿಪತ್ತಿಞ್ಚ ಸೋಧಯಿತ್ವಾ ಅಜ್ಜೇತರಹಿ ಗಿಹೀ ಯೇವ ಸನ್ತಾ ಸನ್ತಂ ಪರಮತ್ತಂ ನಿಬ್ಬಾನಂ ಸಚ್ಛಿಕರೋನ್ತಿ।>
      text <ಯಥಾ। ಮಹಾರಾಜ। ಕುಸಲೋ ಇಸ್ಸಾಸೋ ಅನ್ತೇವಾಸಿಕೇ ಪಠಮಂ ತಾವ ಉಪಾಸನಸಾಲಾಯಂ ಚಾಪಭೇದಚಾಪಾರೋಪನಗ್ಗಹಣಮುಟ್ಠಿಪ್ಪಟಿಪೀಳನಅಙ್ಗುಲಿವಿನಾಮನಪಾದಠಪನಸರಗ್ಗಹಣಸನ್ನಹನಆಕಡ್ಢನ ಸದ್ಧಾರಣಲಕ್ಖನಿಯಮನಖಿಪನೇ ತಿಣಪುರಿಸಕಛಕಣ ತಿಣಪಲಾಲಮತ್ತಿಕಾಪುಞ್ಜಫಲಕಲಕ್ಖವೇಧೇ ಅನುಸಿಕ್ಖಾಪೇತ್ವಾ ರಞ್ಞೋ ಸನ್ತಿಕೇ ಉಪಾಸನಂ ಆರಾಧಯಿತ್ವಾ ಆಜಞ್ಞರಥಗಜತುರಙ್ಗಧನಧಞ್ಞಹಿರಞ್ಞಸುವಣ್ಣದಾಸಿದಾಸಭರಿಯಗಾಮವರಂ ಲಭತಿ। ಏವಮೇವ ಖೋ। ಮಹಾರಾಜ। ಯೇ ತೇ ಗಿಹೀ ಅಗಾರಿಕಾ ಕಾಮಭೋಗಿನೋ ಸನ್ತಂ ಪರಮತ್ಥಂ ನಿಬ್ಬಾನಂ ಸಚ್ಛಿಕರೋನ್ತಿ। ತೇ ಸಬ್ಬೇ ಪುರಿಮಾಸು ಜಾತೀಸು ತೇರಸಸು ಧುತಗುಣೇಸು ಕತೂಪಾಸನಾ ಕತಭೂಮಿಕಮ್ಮಾ। ತೇ ತತ್ಥೇವ ಚಾರಞ್ಚ ಪಟಿಪತ್ತಿಞ್ಚ ಸೋಧಯಿತ್ವಾ ಅಜ್ಜೇತರಹಿ ಗಿಹೀ ಯೇವ ಸನ್ತಾ ಸನ್ತಂ ಪರಮತ್ಥಂ ನಿಬ್ಬಾನಂ ಸಚ್ಛಿಕರೋನ್ತಿ। ನ। ಮಹಾರಾಜ। ಧುತಗುಣೇಸು ಪುಬ್ಬಾಸೇವನಂ ವಿನಾ ಏಕಿಸ್ಸಾ ಯೇವ ಜಾತಿಯಾ ಅರಹತ್ತಂ ಸಚ್ಛಿಕಿರಿಯಾ ಹೋತಿ। ಉತ್ತಮೇನ ಪನ ವೀರಿಯೇನ ಉತ್ತಮಾಯ ಪಟಿಪತ್ತಿಯಾ ತಥಾರೂಪೇನ ಆಚರಿಯೇನ ಕಲ್ಯಾಣಮಿತ್ತೇನ ಅರಹತ್ತಂ ಸಚ್ಛಿಕಿರಿಯಾ ಹೋತಿ।>
      text <ಯಥಾ ವಾ ಪನ। ಮಹಾರಾಜ। ಭಿಸಕ್ಕೋ ಸಲ್ಲಕತ್ತೋ ಆಚರಿಯಂ ಧನೇನ ವಾ ವತ್ತಪ್ಪಟಿಪತ್ತಿಯಾ ವಾ ಆರಾಧೇತ್ವಾ ಸತ್ತಗ್ಗಹಣಛೇದನಲೇಖನವೇಧನಸಲ್ಲುದ್ಧರಣವಣಧೋವನಸೋಸನಭೇಸಜ್ಜಾನುಲಿಮ್ಪನವಮನ ವಿರೇಚನಾನುವಾಸನಕಿರಿಯಮನುಸಿಕ್ಖಿತ್ವಾ ವಿಜ್ಜಾಸು ಕತಸಿಕ್ಖೋ ಕತೂಪಾಸನೋ ಕತಹತ್ಥೋ ಆತುರೇ ಉಪಸಙ್ಕಮತಿ ತಿಕಿಚ್ಛಾಯ। ಏವಮೇವ ಖೋ। ಮಹಾರಾಜ। ಯೇ ತೇ ಗಿಹೀ ಅಗಾರಿಕಾ ಕಾಮಭೋಗಿನೋ ಸನ್ತಂ ಪರಮತ್ಥಂ ನಿಬ್ಬಾನಂ ಸಚ್ಛಿಕರೋನ್ತಿ। ತೇ ಸಬ್ಬೇ ಪುರಿಮಾಸು ಜಾತೀಸು ತೇರಸಸು ಧುತಗುಣೇಸು ಕತೂಪಾಸನಾ ಕತಭೂಮಿಕಮ್ಮಾ। ತೇ ತತ್ಥೇವ ಚಾರಞ್ಚ ಪಟಿಪತ್ತಿಞ್ಚ ಸೋಧಯಿತ್ವಾ ಅಜ್ಜೇತರಹಿ ಗಿಹೀ ಯೇವ ಸನ್ತಾ ಸನ್ತಂ ಪರಮತ್ಥಂ ನಿಬ್ಬಾನಂ ಸಚ್ಛಿಕರೋನ್ತಿ। ನ। ಮಹಾರಾಜ। ಧುತಗುಣೇಹಿ ಅವಿಸುದ್ಧಾನಂ ಧಮ್ಮಾಭಿಸಮಯೋ ಹೋತಿ।>
      text <ಯಥಾ। ಮಹಾರಾಜ। ಉದಕಸ್ಸ ಅಸೇಚನೇನ ಬೀಜಾನಂ ಅವಿರೂಹನಂ ಹೋತಿ। ಏವಮೇವ ಖೋ। ಮಹಾರಾಜ। ಧುತಗುಣೇಹಿ ಅವಿಸುದ್ಧಾನಂ ಧಮ್ಮಾಭಿಸಮಯೋ ನ ಹೋತಿ।>
      text <ಯಥಾ ವಾ ಪನ। ಮಹಾರಾಜ। ಅಕತಕುಸಲಾನಂ ಅಕತಕಲ್ಯಾಣಾನಂ ಸುಗತಿಗಮನಂ ನ ಹೋತಿ। ಏವಮೇವ ಖೋ। ಮಹಾರಾಜ। ಧುತಗುಣೇಹಿ ಅವಿಸುದ್ಧಾನಂ ಧಮ್ಮಾಭಿಸಮಯೋ ನ ಹೋತಿ।>
      text <ಪಥವಿಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಪತಿಟ್ಠಾನಟ್ಠೇನ। ಆಪೋಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಸಬ್ಬಕಿಲೇಸಮಲಧೋವನಟ್ಠೇನ। ತೇಜೋಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಸಬ್ಬಕಿಲೇಸವನಜ್ಝಾಪನಟ್ಠೇನ। ವಾಯೋಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಸಬ್ಬಕಿಲೇಸಮಲರಜೋಪವಾಹನಟ್ಠೇನ। ಅಗದಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಸಬ್ಬಕಿಲೇಸಬ್ಯಾಧಿವೂಪಸಮನಟ್ಠೇನ। ಅಮತಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಸಬ್ಬಕಿಲೇಸವಿಸನಾಸನಟ್ಠೇನ। ಖೇತ್ತಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಸಬ್ಬಸಾಮಞ್ಞಗುಣಸಸ್ಸವಿರೂಹನಟ್ಠೇನ। ಮನೋಹರಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಪತ್ಥಿತಿಚ್ಛಿತಸಬ್ಬಸಮ್ಪತ್ತಿವರದದಟ್ಠೇನ। ನಾವಾಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಸಂಸಾರಮಹಣ್ಣವಪಾರಗಮನಟ್ಠೇನ। ಭೀರುತ್ತಾಣಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಜರಾಮರಣಭೀತಾನಂ ಅಸ್ಸಾಸಕರಣಟ್ಠೇನ। ಮಾತುಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಕಿಲೇಸದುಕ್ಖಪ್ಪಟಿಪೀಳಿತಾನಂ ಅನುಗ್ಗಾಹಕಟ್ಠೇನ। ಪಿತುಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಕುಸಲವಡ್ಢಿಕಾಮಾನಂ ಸಬ್ಬಸಾಮಞ್ಞಗುಣಜನಕಟ್ಠೇನ। ಮಿತ್ತಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಸಬ್ಬಸಾಮಞ್ಞಗುಣಪರಿಯೇಸನಅವಿಸಂವಾದಕಟ್ಠೇನ। ಪದುಮಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಸಬ್ಬಕಿಲೇಸಮಲೇಹಿ ಅನುಪಲಿತ್ತಟ್ಠೇನ। ಚತುಜ್ಜಾತಿಯವರಗನ್ಧಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಕಿಲೇಸದುಗ್ಗನ್ಧಪಟಿವಿನೋದನಟ್ಠೇನ। ಗಿರಿರಾಜವರಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಅಟ್ಠಲೋಕಧಮ್ಮವಾತೇಹಿ ಅಕಮ್ಪಿಯಟ್ಠೇನ। ಆಕಾಸಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಸಬ್ಬತ್ಥ ಗಹಣಾಪಗತಉರುವಿಸಟವಿತ್ಥತಮಹನ್ತಟ್ಠೇನ। ನದೀಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಕಿಲೇಸಮಲಪವಾಹನಟ್ಠೇನ। ಸುದೇಸಕಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಜಾತಿಕನ್ತಾರಕಿಲೇಸವನಗಹನನಿತ್ಥರಣಟ್ಠೇನ। ಮಹಾಸತ್ಥವಾಹಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಸಬ್ಬಭಯಸುಞ್ಞಖೇಮಅಭಯವರಪವರನಿಬ್ಬಾನನಗರಸಮ್ಪಾಪನಟ್ಠೇನ। ಸುಮಜ್ಜಿತವಿಮಲಾದಾಸಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಸಙ್ಖಾರಾನಂ ಸಭಾವದಸ್ಸನಟ್ಠೇನ। ಫಲಕಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಕಿಲೇಸಲಗುಳಸರಸತ್ತಿಪಟಿಬಾಹನಟ್ಠೇನ। ಛತ್ತಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಕಿಲೇಸವಸ್ಸತಿವಿಧಗ್ಗಿಸನ್ತಾಪಾತಪಪಟಿಬಾಹನಟ್ಠೇನ। ಚನ್ದಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಪಿಹಯಿತಪತ್ಥಿತಟ್ಠೇನ। ಸೂರಿಯಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಮೋಹತಮತಿಮಿರನಾಸನಟ್ಠೇನ। ಸಾಗರಸಮಂ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಅನೇಕವಿಧಸಾಮಞ್ಞಗುಣವರರತನುಟ್ಠಾನಟ್ಠೇನ। ಅಪರಿಮಿತಅಸಙ್ಖ್ಯೇಯ್ಯಅಪ್ಪಮೇಯ್ಯಟ್ಠೇನ ಚ। ಏವಂ ಖೋ। ಮಹಾರಾಜ। ಧುತಗುಣಂ ವಿಸುದ್ಧಿಕಾಮಾನಂ ಬಹೂಪಕಾರಂ ಸಬ್ಬದರಥಪರಿಳಾಹನುದಂ ಅರತಿನುದಂ ಭಯನುದಂ ಭವನುದಂ ಖೀಲನುದಂ ಮಲನುದಂ ಸೋಕನುದಂ ದುಕ್ಖನುದಂ ರಾಗನುದಂ ದೋಸನುದಂ ಮೋಹನುದಂ ಮಾನನುದಂ ದಿಟ್ಠಿನುದಂ ಸಬ್ಬಾಕುಸಲಧಮ್ಮನುದಂ ಯಸಾವಹಂ ಹಿತಾವಹಂ ಸುಖಾವಹಂ ಫಾಸುಕರಂ ಪೀತಿಕರಂ ಯೋಗಕ್ಖೇಮಕರಂ ಅನವಜ್ಜಂ ಇಟ್ಠಸುಖವಿಪಾಕಂ ಗುಣರಾಸಿಗುಣಪುಞ್ಜಂ ಅಪರಿಮಿತಅಸಙ್ಖ್ಯೇಯ್ಯ ಅಪ್ಪಮೇಯ್ಯಗುಣಂ ವರಂ ಪವರಂ ಅಗ್ಗಂ।>
      text <ಯಥಾ। ಮಹಾರಾಜ। ಮನುಸ್ಸಾ ಉಪತ್ಥಮ್ಭವಸೇನ ಭೋಜನಂ ಉಪಸೇವನ್ತಿ। ಹಿತವಸೇನ ಭೇಸಜ್ಜಂ ಉಪಸೇವನ್ತಿ। ಉಪಕಾರವಸೇನ ಮಿತ್ತಂ ಉಪಸೇವನ್ತಿ। ತಾರಣವಸೇನ ನಾವಂ ಉಪಸೇವನ್ತಿ। ಸುಗನ್ಧವಸೇನ ಮಾಲಾಗನ್ಧಂ ಉಪಸೇವನ್ತಿ। ಅಭಯವಸೇನ ಭೀರುತ್ತಾಣಂ ಉಪಸೇವನ್ತಿ। ಪತಿಟ್ಠಾವಸೇನ ಪಥವಿಂ ಉಪಸೇವನ್ತಿ। ಸಿಪ್ಪವಸೇನ ಆಚರಿಯಂ ಉಪಸೇವನ್ತಿ। ಯಸವಸೇನ ರಾಜಾನಂ ಉಪಸೇವನ್ತಿ। ಕಾಮದದವಸೇನ ಮಣಿರತನಂ ಉಪಸೇವನ್ತಿ। ಏವಮೇವ ಖೋ। ಮಹಾರಾಜ। ಸಬ್ಬಸಾಮಞ್ಞಗುಣದದವಸೇನ ಅರಿಯಾ ಧುತಗುಣಂ ಉಪಸೇವನ್ತಿ।>
      text <ಯಥಾ ವಾ ಪನ। ಮಹಾರಾಜ। ಉದಕಂ ಬೀಜವಿರೂಹನಾಯ। ಅಗ್ಗಿ ಝಾಪನಾಯ। ಆಹಾರೋ ಬಲಾಹರಣಾಯ। ಲತಾ ಬನ್ಧನಾಯ। ಸತ್ಥಂ ಛೇದನಾಯ। ಪಾನೀಯಂ ಪಿಪಾಸಾವಿನಯನಾಯ। ನಿಧಿ ಅಸ್ಸಾಸಕರಣಾಯ। ನಾವಾ ತೀರಸಮ್ಪಾಪನಾಯ। ಭೇಸಜ್ಜಂ ಬ್ಯಾಧಿವೂಪಸಮನಾಯ। ಯಾನಂ ಸುಖಗಮನಾಯ। ಭೀರುತ್ತಾಣಂ ಭಯವಿನೋದನಾಯ। ರಾಜಾ ಆರಕ್ಖತ್ಥಾಯ। ಫಲಕಂ ದಣ್ಡಲೇಡ್ಡುಲಗುಳಸರಸತ್ತಿಪಟಿಬಾಹನಾಯ। ಆಚರಿಯೋ ಅನುಸಾಸನಾಯ। ಮಾತಾ ಪೋಸನಾಯ। ಆದಾಸೋ ಓಲೋಕನಾಯ। ಅಲಙ್ಕಾರೋ ಸೋಭನಾಯ। ವತ್ಥಂ ಪಟಿಚ್ಛಾದನಾಯ। ನಿಸ್ಸೇಣೀ ಆರೋಹನಾಯ। ತುಲಾ ವಿಸಮವಿಕ್ಖೇಪನಾಯ। ಮನ್ತಂ ಪರಿಜಪ್ಪನಾಯ। ಆವುಧಂ ತಜ್ಜನೀಯಪಟಿಬಾಹನಾಯ। ಪದೀಪೋ ಅನ್ಧಕಾರವಿಧಮನಾಯ। ವಾತೋ ಪರಿಳಾಹನಿಬ್ಬಾಪನಾಯ। ಸಿಪ್ಪಂ ವುತ್ತಿನಿಪ್ಫಾದನಾಯ। ಅಗದಂ ಜೀವಿತರಕ್ಖಣಾಯ। ಆಕರೋ ರತನುಪ್ಪಾದನಾಯ। ರತನಂ ಅಲಙ್ಕರಾಯ। ಆಣಾ ಅನತಿಕ್ಕಮನಾಯ। ಇಸ್ಸರಿಯಂ ವಸವತ್ತನಾಯ। ಏವಮೇವ ಖೋ। ಮಹಾರಾಜ। ಧುತಗುಣಂ ಸಾಮಞ್ಞಬೀಜವಿರೂಹನಾಯ। ಕಿಲೇಸಮಲಝಾಪನಾಯ। ಇದ್ಧಿಬಲಾಹರಣಾಯ। ಸತಿಸಂವರನಿಬನ್ಧನಾಯ। ವಿಮತಿವಿಚಿಕಿಚ್ಛಾಸಮುಚ್ಛೇದನಾಯ। ತಣ್ಹಾಪಿಪಾಸಾವಿನಯನಾಯ। ಅಭಿಸಮಯಅಸ್ಸಾಸಕರಣಾಯ। ಚತುರೋಘನಿತ್ಥರಣಾಯ। ಕಿಲೇಸಬ್ಯಾಧಿವೂಪಸಮಾಯ। ನಿಬ್ಬಾನಸುಖಪ್ಪಟಿಲಾಭಾಯ। ಜಾತಿಜರಾಬ್ಯಾಧಿಮರಣಸೋಕಪರಿದೇವದುಕ್ಖದೋಮನಸ್ಸುಪಾಯಾಸಭಯವಿನೋದನಾಯ। ಸಾಮಞ್ಞಗುಣಪರಿರಕ್ಖಣಾಯ। ಅರತಿಕುವಿತಕ್ಕಪಟಿಬಾಹನಾಯ। ಸಕಲಸಾಮಞ್ಞತ್ಥಾನುಸಾಸನಾಯ। ಸಬ್ಬಸಾಮಞ್ಞಗುಣಪೋಸನಾಯ। ಸಮಥವಿಪಸ್ಸನಾಮಗ್ಗಫಲನಿಬ್ಬಾನದಸ್ಸನಾಯ। ಸಕಲಲೋಕಥುತಥೋಮಿತಮಹತಿಮಹಾಸೋಭನಕರಣಾಯ। ಸಬ್ಬಾಪಾಯಪಿದಹನಾಯ। ಸಾಮಞ್ಞತ್ಥಸೇಲಸಿಖರಮುದ್ಧನಿ ಅಭಿರೂಹನಾಯ। ವಙ್ಕಕುಟಿಲವಿಸಮಚಿತ್ತವಿಕ್ಖೇಪನಾಯ। ಸೇವಿತಬ್ಬಾಸೇವಿತಬ್ಬಧಮ್ಮೇ ಸಾಧುಸಜ್ಝಾಯಕರಣಾಯ। ಸಬ್ಬಕಿಲೇಸಪಟಿಸತ್ತುತಜ್ಜನಾಯ। ಅವಿಜ್ಜನ್ಧಕಾರವಿಧಮನಾಯ। ತಿವಿಧಗ್ಗಿಸನ್ತಾಪಪರಿಳಾಹನಿಬ್ಬಾಪನಾಯ। ಸಣ್ಹಸುಖುಮಸನ್ತಸಮಾಪತ್ತಿನಿಪ್ಫಾದನಾಯ। ಸಕಲಸಾಮಞ್ಞಗುಣಪರಿರಕ್ಖಣಾಯ। ಬೋಜ್ಝಙ್ಗವರರತನುಪ್ಪಾದನಾಯ। ಯೋಗಿಜನಾಲಙ್ಕರಣಾಯ। ಅನವಜ್ಜನಿಪುಣಸುಖುಮಸನ್ತಿಸುಖಮನತಿಕ್ಕಮನಾಯ। ಸಕಲಸಾಮಞ್ಞಅರಿಯಧಮ್ಮವಸವತ್ತನಾಯ। ಇತಿ। ಮಹಾರಾಜ। ಇಮೇಸಂ ಗುಣಾನಂ ಅಧಿಗಮಾಯ ಯದಿದಂ ಏಕಮೇಕಂ ಧುತಗುಣಂ। ಏವಂ। ಮಹಾರಾಜ। ಅತುಲಿಯಂ ಧುತಗುಣಂ ಅಪ್ಪಮೇಯ್ಯಂ ಅಸಮಂ ಅಪ್ಪಟಿಸಮಂ ಅಪ್ಪಟಿಭಾಗಂ ಅಪ್ಪಟಿಸೇಟ್ಠಂ ಉತ್ತರಂ ಸೇಟ್ಠಂ ವಿಸಿಟ್ಠಂ ಅಧಿಕಂ ಆಯತಂ ಪುಥುಲಂ ವಿಸಟಂ ವಿತ್ಥತಂ ಗರುಕಂ ಭಾರಿಯಂ ಮಹನ್ತಂ।>
      text <ಯೋ ಖೋ। ಮಹಾರಾಜ। ಪುಗ್ಗಲೋ ಪಾಪಿಚ್ಛೋ ಇಚ್ಛಾಪಕತೋ ಕುಹಕೋ ಲುದ್ಧೋ ಓದರಿಕೋ ಲಾಭಕಾಮೋ ಯಸಕಾಮೋ ಕಿತ್ತಿಕಾಮೋ ಅಯುತ್ತೋ ಅಪ್ಪತ್ತೋ ಅನನುಚ್ಛವಿಕೋ ಅನರಹೋ ಅಪ್ಪತಿರೂಪೋ ಧುತಙ್ಗಂ ಸಮಾದಿಯತಿ। ಸೋ ದಿಗುಣಂ ದಣ್ಡಮಾಪಜ್ಜತಿ। ಸಬ್ಬಗುಣಘಾತಮಾಪಜ್ಜತಿ। ದಿಟ್ಠಧಮ್ಮಿಕಂ ಹೀಳನಂ ಖೀಳನಂ ಗರಹನಂ ಉಪ್ಪಣ್ಡನಂ ಖಿಪನಂ ಅಸಮ್ಭೋಗಂ ನಿಸ್ಸಾರಣಂ ನಿಚ್ಛುಭನಂ ಪವಾಹನಂ ಪಬ್ಬಾಜನಂ ಪಟಿಲಭತಿ। ಸಮ್ಪರಾಯೇಪಿ ಸತಯೋಜನಿಕೇ ಅವೀಚಿಮಹಾನಿರಯೇ ಉಣ್ಹಕಠಿತತತ್ತಸನ್ತತ್ತಅಚ್ಚಿಜಾಲಾಮಾಲಕೇ ಅನೇಕವಸ್ಸಕೋಟಿಸತಸಹಸ್ಸಾನಿ ಉದ್ಧಮಧೋ ತಿರಿಯಂ ಫೇಣುದ್ದೇಹಕಂ ಸಮ್ಪರಿವತ್ತಕಂ ಪಚ್ಚತಿ। ತತೋ ಮುಚ್ಚಿತ್ವಾ ಕಿಸಫರುಸಕಾಳಙ್ಗಪಚ್ಚಙ್ಗೋ ಸೂನುದ್ಧುಮಾತಸುಸಿರುತ್ತಮಙ್ಗೋ ಛಾತೋ ಪಿಪಾಸಿತೋ ವಿಸಮಭೀಮರೂಪವಣ್ಣೋ ಭಗ್ಗಕಣ್ಣಸೋತೋ ಉಮ್ಮೀಲಿತನಿಮೀಲಿತನೇತ್ತನಯನೋ ಅರುಗತ್ತಪಕ್ಕಗತ್ತೋ ಪುಳವಾಕಿಣ್ಣಸಬ್ಬಕಾಯೋ ವಾತಮುಖೇ ಜಲಮಾನೋ ವಿಯ ಅಗ್ಗಿಕ್ಖನ್ಧೋ ಅನ್ತೋ ಜಲಮಾನೋ ಪಜ್ಜಲಮಾನೋ ಅತಾಣೋ ಅಸರಣೋ ಆರುಣ್ಣರುಣ್ಣಕಾರುಞ್ಞರವಂ ಪರಿದೇವಮಾನೋ ನಿಜ್ಝಾಮತಣ್ಹಿಕೋ ಸಮಣಮಹಾಪೇತೋ ಹುತ್ವಾ ಆಹಿಣ್ಡಮಾನೋ ಮಹಿಯಾ ಅಟ್ಟಸ್ಸರಂ ಕರೋತಿ।>
      text <ಯಥಾ। ಮಹಾರಾಜ। ಕೋಚಿ ಅಯುತ್ತೋ ಅಪ್ಪತ್ತೋ ಅನನುಚ್ಛವಿಕೋ ಅನರಹೋ ಅಪ್ಪತಿರೂಪೋ ಹೀನೋ ಕುಜಾತಿಕೋ ಖತ್ತಿಯಾಭಿಸೇಕೇನ ಅಭಿಸಿಞ್ಚತಿ। ಸೋ ಲಭತಿ ಹತ್ಥಚ್ಛೇದಂ ಪಾದಚ್ಛೇದಂ ಹತ್ಥಪಾದಚ್ಛೇದಂ ಕಣ್ಣಚ್ಛೇದಂ ನಾಸಚ್ಛೇದಂ ಕಣ್ಣನಾಸಚ್ಛೇದಂ ಬಿಲಙ್ಗಥಾಲಿಕಂ ಸಙ್ಖಮುಣ್ಡಿಕಂ ರಾಹುಮುಖಂ ಜೋತಿಮಾಲಿಕಂ ಹತ್ಥಪಜ್ಜೋತಿಕಂ ಏರಕವತ್ತಿಕಂ ಚೀರಕವಾಸಿಕಂ ಏಣೇಯ್ಯಕಂ ಬಳಿಸಮಂಸಿಕಂ ಕಹಾಪಣಕಂ ಖಾರಾಪತಚ್ಛಿಕಂ ಪಲಿಘಪರಿವತ್ತಿಕಂ ಪಲಾಲಪೀಠಕಂ ತತ್ತೇನ ತೇಲೇನ ಓಸಿಞ್ಚನಂ ಸುನಖೇಹಿ ಖಾದಾಪನಂ ಜೀವಸೂಲಾರೋಪನಂ ಅಸಿನಾ ಸೀಸಚ್ಛೇದಂ ಅನೇಕವಿಹಿತಮ್ಪಿ ಕಮ್ಮಕಾರಣಂ ಅನುಭವತಿ। ಕಿಂ ಕಾರಣಾ॥ ಅಯುತ್ತೋ ಅಪ್ಪತ್ತೋ ಅನನುಚ್ಛವಿಕೋ ಅನರಹೋ ಅಪ್ಪತಿರೂಪೋ ಹೀನೋ ಕುಜಾತಿಕೋ ಮಹನ್ತೇ ಇಸ್ಸರಿಯೇ ಠಾನೇ ಅತ್ತಾನಂ ಠಪೇಸಿ। ವೇಲಂ ಘಾತೇಸಿ। ಏವಮೇವ ಖೋ। ಮಹಾರಾಜ। ಯೋ ಕೋಚಿ ಪುಗ್ಗಲೋ ಪಾಪಿಚ್ಛೋ…ಪೇ॰… ಮಹಿಯಾ ಅಟ್ಟಸ್ಸರಂ ಕರೋತಿ।>
      text <ಯೋ ಪನ। ಮಹಾರಾಜ। ಪುಗ್ಗಲೋ ಯುತ್ತೋ ಪತ್ತೋ ಅನುಚ್ಛವಿಕೋ ಅರಹೋ ಪತಿರೂಪೋ ಅಪ್ಪಿಚ್ಛೋ ಸನ್ತುಟ್ಠೋ ಪವಿವಿತ್ತೋ ಅಸಂಸಟ್ಠೋ ಆರದ್ಧವೀರಿಯೋ ಪಹಿತತ್ತೋ ಅಸಠೋ ಅಮಾಯೋ ಅನೋದರಿಕೋ ಅಲಾಭಕಾಮೋ ಅಯಸಕಾಮೋ ಅಕಿತ್ತಿಕಾಮೋ ಸದ್ಧೋ ಸದ್ಧಾಪಬ್ಬಜಿತೋ ಜರಾಮರಣಾ ಮುಚ್ಚಿತುಕಾಮೋ ಸಾಸನಂ ಪಗ್ಗಣ್ಹಿಸ್ಸಾಮೀತಿ ಧುತಙ್ಗಂ ಸಮಾದಿಯತಿ। ಸೋ ದಿಗುಣಂ ಪೂಜಂ ಅರಹತಿ ದೇವಾನಞ್ಚ ಪಿಯೋ ಹೋತಿ ಮನಾಪೋ ಪಿಹಯಿತೋ ಪತ್ಥಿತೋ। ಜಾತಿಸುಮನಮಲ್ಲಿಕಾದೀನಂ ವಿಯ ಪುಪ್ಫಂ ನಹಾತಾನುಲಿತ್ತಸ್ಸ। ಜಿಘಚ್ಛಿತಸ್ಸ ವಿಯ ಪಣೀತಭೋಜನಂ। ಪಿಪಾಸಿತಸ್ಸ ವಿಯ ಸೀತಲವಿಮಲಸುರಭಿಪಾನೀಯಂ। ವಿಸಗತಸ್ಸ ವಿಯ ಓಸಧವರಂ। ಸೀಘಗಮನಕಾಮಸ್ಸ ವಿಯ ಆಜಞ್ಞರಥವರುತ್ತಮಂ। ಅತ್ಥಕಾಮಸ್ಸ ವಿಯ ಮನೋಹರಮಣಿರತನಂ। ಅಭಿಸಿಞ್ಚಿತುಕಾಮಸ್ಸ ವಿಯ ಪಣ್ಡರವಿಮಲಸೇತಚ್ಛತ್ತಂ। ಧಮ್ಮಕಾಮಸ್ಸ ವಿಯ ಅರಹತ್ತಫಲಾಧಿಗಮಮನುತ್ತರಂ। ತಸ್ಸ ಚತ್ತಾರೋ ಸತಿಪಟ್ಠಾನಾ ಭಾವನಾಪಾರಿಪೂರಿಂ ಗಚ್ಛನ್ತಿ। ಚತ್ತಾರೋ ಸಮ್ಮಪ್ಪಧಾನಾ ಚತ್ತಾರೋ ಇದ್ಧಿಪಾದಾ ಪಞ್ಚಿನ್ದ್ರಿಯಾನಿ ಪಞ್ಚ ಬಲಾನಿ ಸತ್ತ ಬೋಜ್ಝಙ್ಗಾ ಅರಿಯೋ ಅಟ್ಠಙ್ಗಿಕೋ ಮಗ್ಗೋ ಭಾವನಾಪಾರಿಪೂರಿಂ ಗಚ್ಛತಿ। ಸಮಥವಿಪಸ್ಸನಾ ಅಧಿಗಚ್ಛತಿ। ಅಧಿಗಮಪ್ಪಟಿಪತ್ತಿ ಪರಿಣಮತಿ। ಚತ್ತಾರಿ ಸಾಮಞ್ಞಫಲಾನಿ ಚತಸ್ಸೋ ಪಟಿಸಮ್ಭಿದಾ ತಿಸ್ಸೋ ವಿಜ್ಜಾ ಛಳಭಿಞ್ಞಾ ಕೇವಲೋ ಚ ಸಮಣಧಮ್ಮೋ ಸಬ್ಬೇ ತಸ್ಸಾಧೇಯ್ಯಾ ಹೋನ್ತಿ। ವಿಮುತ್ತಿಪಣ್ಡರವಿಮಲಸೇತಚ್ಛತ್ತೇನ ಅಭಿಸಿಞ್ಚತಿ।>
      text <ಯಥಾ। ಮಹಾರಾಜ। ರಞ್ಞೋ ಖತ್ತಿಯಸ್ಸ ಅಭಿಜಾತಕುಲಕುಲೀನಸ್ಸ ಖತ್ತಿಯಾಭಿಸೇಕೇನ ಅಭಿಸಿತ್ತಸ್ಸ ಪರಿಚರನ್ತಿ ಸರಟ್ಠನೇಗಮಜಾನಪದಭಟಬಲಾ ಅಟ್ಠತ್ತಿಂಸಾ ಚ ರಾಜಪರಿಸಾ ನಟನಚ್ಚಕಾ ಮುಖಮಙ್ಗಲಿಕಾ ಸೋತ್ಥಿವಾಚಕಾ ಸಮಣಬ್ರಾಹ್ಮಣಸಬ್ಬಪಾಸಣ್ಡಗಣಾ ಅಭಿಗಚ್ಛನ್ತಿ। ಯಂ ಕಿಞ್ಚಿ ಪಥವಿಯಾ ಪಟ್ಟನರತನಾಕರನಗರಸುಙ್ಕಟ್ಠಾನವೇರಜ್ಜಕಛೇಜ್ಜಭೇಜ್ಜಜನಮನುಸಾಸನಂ ಸಬ್ಬತ್ಥ ಸಾಮಿಕೋ ಭವತಿ। ಏವಮೇವ ಖೋ। ಮಹಾರಾಜ। ಯೋ ಕೋಚಿ ಪುಗ್ಗಲೋ ಯುತ್ತೋ ಪತ್ತೋ…ಪೇ॰… ವಿಮುತ್ತಿಪಣ್ಡರವಿಮಲಸೇತಚ್ಛತ್ತೇನ ಅಭಿಸಿಞ್ಚತಿ।>
      text <ತೇರಸಿಮಾನಿ। ಮಹಾರಾಜ। ಧುತಙ್ಗಾನಿ। ಯೇಹಿ ಸುದ್ಧಿಕತೋ ನಿಬ್ಬಾನಮಹಾಸಮುದ್ದಂ ಪವಿಸಿತ್ವಾ ಬಹುವಿಧಂ ಧಮ್ಮಕೀಳಮಭಿಕೀಳತಿ। ರೂಪಾರೂಪಅಟ್ಠಸಮಾಪತ್ತಿಯೋ ವಳಞ್ಜೇತಿ। ಇದ್ಧಿವಿಧಂ ದಿಬ್ಬಸೋತಧಾತುಂ ಪರಚಿತ್ತವಿಜಾನನಂ ಪುಬ್ಬೇನಿವಾಸಾನುಸ್ಸತಿಂ ದಿಬ್ಬಚಕ್ಖುಂ ಸಬ್ಬಾಸವಕ್ಖಯಞ್ಚ ಪಾಪುಣಾತಿ। ಕತಮೇ ತೇರಸ॥ ಪಂಸುಕೂಲಿಕಙ್ಗಂ ತೇಚೀವರಿಕಙ್ಗಂ ಪಿಣ್ಡಪಾತಿಕಙ್ಗಂ ಸಪದಾನಚಾರಿಕಙ್ಗಂ ಏಕಾಸನಿಕಙ್ಗಂ ಪತ್ತಪಿಣ್ಡಿಕಙ್ಗಂ ಖಲುಪಚ್ಛಾಭತ್ತಿಕಙ್ಗಂ ಆರಞ್ಞಿಕಙ್ಗಂ ರುಕ್ಖಮೂಲಿಕಙ್ಗಂ ಅಬ್ಭೋಕಾಸಿಕಙ್ಗಂ ಸೋಸಾನಿಕಙ್ಗಂ ಯಥಾಸನ್ಥತಿಕಙ್ಗಂ ನೇಸಜ್ಜಿಕಙ್ಗಂ। ಇಮೇಹಿ ಖೋ। ಮಹಾರಾಜ। ತೇರಸಹಿ ಧುತಗುಣೇಹಿ ಪುಬ್ಬೇ ಆಸೇವಿತೇಹಿ ನಿಸೇವಿತೇಹಿ ಚಿಣ್ಣೇಹಿ ಪರಿಚಿಣ್ಣೇಹಿ ಚರಿತೇಹಿ ಉಪಚರಿತೇಹಿ ಪರಿಪೂರಿತೇಹಿ ಕೇವಲಂ ಸಾಮಞ್ಞಂ ಪಟಿಲಭತಿ। ತಸ್ಸಾಧೇಯ್ಯಾ ಹೋನ್ತಿ ಕೇವಲಾ ಸನ್ತಾ ಸುಖಾ ಸಮಾಪತ್ತಿಯೋ।>
      text <ಯಥಾ। ಮಹಾರಾಜ। ಸಧನೋ ನಾವಿಕೋ ಪಟ್ಟನೇ ಸುಟ್ಠು ಕತಸುಙ್ಕೋ ಮಹಾಸಮುದ್ದಂ ಪವಿಸಿತ್ವಾ ವಙ್ಗಂ ತಕ್ಕೋಲಂ ಚೀನಂ ಸೋವೀರಂ ಸುರಟ್ಠಂ ಅಲಸನ್ದಂ ಕೋಲಪಟ್ಟನಂ ಸುವಣ್ಣಭೂಮಿಂ ಗಚ್ಛತಿ ಅಞ್ಞಮ್ಪಿ ಯಂ ಕಿಞ್ಚಿ ನಾವಾಸಞ್ಚರಣಂ। ಏವಮೇವ ಖೋ। ಮಹಾರಾಜ। ಇಮೇಹಿ ತೇರಸಹಿ ಧುತಗುಣೇಹಿ ಪುಬ್ಬೇ ಆಸೇವಿತೇಹಿ ನಿಸೇವಿತೇಹಿ ಚಿಣ್ಣೇಹಿ ಪರಿಚಿಣ್ಣೇಹಿ ಚರಿತೇಹಿ ಉಪಚರಿತೇಹಿ ಪರಿಪೂರಿತೇಹಿ ಕೇವಲಂ ಸಾಮಞ್ಞಂ ಪಟಿಲಭತಿ। ತಸ್ಸಾಧೇಯ್ಯಾ ಹೋನ್ತಿ ಕೇವಲಾ ಸನ್ತಾ ಸುಖಾ ಸಮಾಪತ್ತಿಯೋ।>
      text <ಯಥಾ। ಮಹಾರಾಜ। ಕಸ್ಸಕೋ ಪಠಮಂ ಖೇತ್ತದೋಸಂ ತಿಣಕಟ್ಠಪಾಸಾಣಂ ಅಪನೇತ್ವಾ ಕಸಿತ್ವಾ ವಪಿತ್ವಾ ಸಮ್ಮಾ ಉದಕಂ ಪವೇಸೇತ್ವಾ ರಕ್ಖಿತ್ವಾ ಗೋಪೇತ್ವಾ ಲವನಮದ್ದನೇನ ಬಹುಧಞ್ಞಕೋ ಹೋತಿ। ತಸ್ಸಾಧೇಯ್ಯಾ ಭವನ್ತಿ ಯೇ ಕೇಚಿ ಅಧನಾ ಕಪಣಾ ದಲಿದ್ದಾ ದುಗ್ಗತಜನಾ। ಏವಮೇವ ಖೋ। ಮಹಾರಾಜ। ಇಮೇಹಿ ತೇರಸಹಿ ಧುತಗುಣೇಹಿ ಪುಬ್ಬೇ ಆಸೇವಿತೇಹಿ…ಪೇ॰… ಕೇವಲಾ ಸನ್ತಾ ಸುಖಾ ಸಮಾಪತ್ತಿಯೋ।>
      text <ಯಥಾ ವಾ ಪನ। ಮಹಾರಾಜ। ಖತ್ತಿಯೋ ಮುದ್ಧಾವಸಿತ್ತೋ ಅಭಿಜಾತಕುಲೀನೋ ಛೇಜ್ಜಭೇಜ್ಜಜನಮನುಸಾಸನೇ ಇಸ್ಸರೋ ಹೋತಿ ವಸವತ್ತೀ ಸಾಮಿಕೋ ಇಚ್ಛಾಕರಣೋ। ಕೇವಲಾ ಚ ಮಹಾಪಥವೀ ತಸ್ಸಾಧೇಯ್ಯಾ ಹೋತಿ। ಏವಮೇವ ಖೋ। ಮಹಾರಾಜ। ಇಮೇಹಿ ತೇರಸಹಿ ಧುತಗುಣೇಹಿ ಪುಬ್ಬೇ ಆಸೇವಿತೇಹಿ ನಿಸೇವಿತೇಹಿ ಚಿಣ್ಣೇಹಿ ಪರಿಚಿಣ್ಣೇಹಿ ಚರಿತೇಹಿ ಉಪಚರಿತೇಹಿ ಪರಿಪೂರಿತೇಹಿ ಜಿನಸಾಸನವರೇ ಇಸ್ಸರೋ ಹೋತಿ ವಸವತ್ತೀ ಸಾಮಿಕೋ ಇಚ್ಛಾಕರಣೋ। ಕೇವಲಾ ಚ ಸಮಣಗುಣಾ ತಸ್ಸಾಧೇಯ್ಯಾ ಹೋನ್ತಿ।>
      text <ನನು। ಮಹಾರಾಜ। ಥೇರೋ ಉಪಸೇನೋ ವಙ್ಗನ್ತಪುತ್ತೋ ಸಲ್ಲೇಖಧುತಗುಣೇ ಪರಿಪೂರಕಾರಿತಾಯ ಅನಾದಿಯಿತ್ವಾ ಸಾವತ್ಥಿಯಾ ಸಙ್ಘಸ್ಸ ಕತಿಕಂ ಸಪರಿಸೋ ನರದಮ್ಮಸಾರಥಿಂ ಪಟಿಸಲ್ಲಾನಗತಂ ಉಪಸಙ್ಕಮಿತ್ವಾ ಭಗವತೋ ಪಾದೇ ಸಿರಸಾ ವನ್ದಿತ್ವಾ ಏಕಮನ್ತಂ ನಿಸೀದಿ। ಭಗವಾ ಚ ತಂ ಸುವಿನೀತಂ ಪರಿಸಂ ಓಲೋಕೇತ್ವಾ ಹಟ್ಠತುಟ್ಠೋ ಪಮುದಿತೋ ಉದಗ್ಗೋ ಪರಿಸಾಯ ಸದ್ಧಿಂ ಸಲ್ಲಾಪಂ ಸಲ್ಲಪಿತ್ವಾ ಅಸಮ್ಭಿನ್ನೇನ ಬ್ರಹ್ಮಸ್ಸರೇನ ಏತದವೋಚ ಪಾಸಾದಿಕಾ ಖೋ ಪನ ತ್ಯಾಯಂ ಉಪಸೇನ ಪರಿಸಾ। ಕತಂ ತ್ವಂ ಉಪಸೇನ ಪರಿಸಂ ವಿನೇಸೀತಿ। ಸೋಪಿ ಸಬ್ಬಞ್ಞುನಾ ದಸಬಲೇನ ದೇವಾತಿದೇವೇನ ಪುಟ್ಠೋ ಯಥಾಭೂತಸಭಾವಗುಣವಸೇನ ಭಗವನ್ತಂ ಏತದವೋಚ>
      text <ಯೋ ಕೋಚಿ ಮಂ। ಭನ್ತೇ। ಉಪಸಙ್ಕಮಿತ್ವಾ ಪಬ್ಬಜ್ಜಂ ವಾ ನಿಸ್ಸಯಂ ವಾ ಯಾಚತಿ। ತಮಹಂ ಏವಂ ವದಾಮಿ ಅಹಂ ಖೋ ಆವುಸೋ ಆರಞ್ಞಿಕೋ ಪಿಣ್ಡಪಾತಿಕೋ ಪಂಸುಕೂಲಿಕೋ ತೇಚೀವರಿಕೋ। ಸಚೇ ತ್ವಮ್ಪಿ ಆರಞ್ಞಿಕೋ ಭವಿಸ್ಸಸಿ ಪಿಣ್ಡಪಾತಿಕೋ ಪಂಸುಕೂಲಿಕೋ ತೇಚೀವರಿಕೋ। ಏವಾಹಂ ತಂ ಪಬ್ಬಾಜೇಸ್ಸಾಮಿ ನಿಸ್ಸಯಂ ದಸ್ಸಾಮೀತಿ। ಸಚೇ ಸೋ ಮೇ। ಭನ್ತೇ। ಪಟಿಸ್ಸುಣಿತ್ವಾ ನನ್ದತಿ ಓರಮತಿ। ಏವಾಹಂ ತಂ ಪಬ್ಬಾಜೇಮಿ ನಿಸ್ಸಯಂ ದೇಮಿ। ಸಚೇ ನ ನನ್ದತಿ ನ ಓರಮತಿ। ನ ತಂ ಪಬ್ಬಾಜೇಮಿ। ನ ನಿಸ್ಸಯಂ ದೇಮಿ। ಏವಾಹಂ। ಭನ್ತೇ। ಪರಿಸಂ ವಿನೇಮೀತಿ। ಏವಂ ಖೋ। ಮಹಾರಾಜ। ಧುತಗುಣವರಸಮಾದಿಣ್ಣೋ ಜಿನಸಾಸನವರೇ ಇಸ್ಸರೋ ಹೋತಿ। ವಸವತ್ತೀ ಸಾಮಿಕೋ ಇಚ್ಛಾಕರಣೋ। ತಸ್ಸಾಧೇಯ್ಯಾ ಹೋನ್ತಿ ಕೇವಲಾ ಸನ್ತಾ ಸುಖಾ ಸಮಾಪತ್ತಿಯೋ।>
      text <ಯಥಾ। ಮಹಾರಾಜ। ಪದುಮಂ ಅಭಿವುದ್ಧಪರಿಸುದ್ಧಉದಿಚ್ಚಜಾತಿಪ್ಪಭವಂ ಸಿನಿದ್ಧಂ ಮುದು ಲೋಭನೀಯಂ ಸುಗನ್ಧಂ ಪಿಯಂ ಪತ್ಥಿತಂ ಪಸತ್ಥಂ ಜಲಕದ್ದಮಮನುಪಲಿತ್ತಂ ಅಣುಪತ್ತಕೇಸರಕಣ್ಣಿಕಾಭಿಮಣ್ಡಿತಂ ಭಮರಗಣಸೇವಿತಂ ಸೀತಲಸಲಿಲಸಂವದ್ಧಂ। ಏವಮೇವ ಖೋ। ಮಹಾರಾಜ। ಇಮೇಹಿ ತೇರಸಹಿ ಧುತಗುಣೇಹಿ ಪುಬ್ಬೇ ಆಸೇವಿತೇಹಿ ನಿಸೇವಿತೇಹಿ ಚಿಣ್ಣೇಹಿ ಪರಿಚಿಣ್ಣೇಹಿ ಚರಿತೇಹಿ ಉಪಚರಿತೇಹಿ ಪರಿಪೂರಿತೇಹಿ ಅರಿಯಸಾವಕೋ ತಿಂಸಗುಣವರೇಹಿ ಸಮುಪೇತೋ ಹೋತಿ।>
      text <ಕತಮೇಹಿ ತಿಂಸಗುಣವರೇಹಿ॥ ಸಿನಿದ್ಧಮುದುಮದ್ದವಮೇತ್ತಚಿತ್ತೋ ಹೋತಿ। ಘಾತಿತಹತವಿಹತಕಿಲೇಸೋ ಹೋತಿ। ಹತನಿಹತಮಾನದಬ್ಬೋ ಹೋತಿ। ಅಚಲದಳ್ಹನಿವಿಟ್ಠನಿಬ್ಬೇಮತಿಕಸದ್ಧೋ ಹೋತಿ। ಪರಿಪುಣ್ಣಪೀಣಿತಪಹಟ್ಠಲೋಭನೀಯಸನ್ತಸುಖಸಮಾಪತ್ತಿಲಾಭೀ ಹೋತಿ। ಸೀಲವರಪವರಅಸಮಸುಚಿಗನ್ಧಪರಿಭಾವಿತೋ ಹೋತಿ। ದೇವಮನುಸ್ಸಾನಂ ಪಿಯೋ ಹೋತಿ ಮನಾಪೋ। ಖೀಣಾಸವಅರಿಯವರಪುಗ್ಗಲಪತ್ಥಿತೋ। ದೇವಮನುಸ್ಸಾನಂ ವನ್ದಿತಪೂಜಿತೋ। ಬುಧವಿಬುಧಪಣ್ಡಿತಜನಾನಂ ಥುತಥವಿತಥೋಮಿತಪಸತ್ಥೋ। ಇಧ ವಾ ಹುರಂ ವಾ ಲೋಕೇನ ಅನುಪಲಿತ್ತೋ। ಅಪ್ಪಥೋಕವಜ್ಜೇಪಿ ಭಯದಸ್ಸಾವೀ। ವಿಪುಲವರಸಮ್ಪತ್ತಿಕಾಮಾನಂ ಮಗ್ಗಫಲವರತ್ಥಸಾಧನೋ। ಆಯಾಚಿತವಿಪುಲಪಣೀತಪಚ್ಚಯಭಾಗೀ। ಅನಿಕೇತಸಯನೋ। ಝಾನಜ್ಝೋಸಿತತಪ್ಪವರವಿಹಾರೀ। ವಿಜಟಿತಕಿಲೇಸಜಾಲವತ್ಥು। ಭಿನ್ನಭಗ್ಗಸಙ್ಕುಟಿತಸಞ್ಛಿನ್ನಗತಿನೀವರಣೋ। ಅಕುಪ್ಪಧಮ್ಮೋ। ಅಭಿನೀತವಾಸೋ। ಅನವಜ್ಜಭೋಗೀ। ಗತಿವಿಮುತ್ತೋ। ಉತ್ತಿಣ್ಣಸಬ್ಬವಿಚಿಕಿಚ್ಛೋ। ವಿಮುತ್ತಿಜ್ಝೋಸಿತತ್ಥೋ। ದಿಟ್ಠಧಮ್ಮೋ। ಅಚಲದಳ್ಹಭೀರುತ್ತಾಣಮುಪಗತೋ। ಸಮುಚ್ಛಿನ್ನಾನುಸಯೋ। ಸಬ್ಬಾಸವಕ್ಖಯಂ ಪತ್ತೋ। ಸನ್ತಸುಖಸಮಾಪತ್ತಿವಿಹಾರಬಹುಲೋ। ಸಬ್ಬಸಮಣಗುಣಸಮುಪೇತೋ। ಇಮೇಹಿ ತಿಂಸಗುಣವರೇಹಿ ಸಮುಪೇತೋ ಹೋತಿ।>
      text <ನನು। ಮಹಾರಾಜ। ಥೇರೋ ಸಾರಿಪುತ್ತೋ ದಸಸಹಸ್ಸಿಲೋಕಧಾತುಯಾ ಅಗ್ಗಪುರಿಸೋ ಠಪೇತ್ವಾ ದಸಬಲಂ ಲೋಕಾಚರಿಯಂ। ಸೋಪಿ ಅಪರಿಮಿತಮಸಙ್ಖ್ಯೇಯ್ಯಕಪ್ಪೇ ಸಮಾಚಿತಕುಸಲಮೂಲೋ ಬ್ರಾಹ್ಮಣಕುಲಕುಲೀನೋ ಮನಾಪಿಕಂ ಕಾಮರತಿಂ ಅನೇಕಸತಸಙ್ಖಂ ಧನವರಞ್ಚ ಓಹಾಯ ಜಿನಸಾಸನೇ ಪಬ್ಬಜಿತ್ವಾ ಇಮೇಹಿ ತೇರಸಹಿ ಧುತಗುಣೇಹಿ ಕಾಯವಚೀಚಿತ್ತಂ ದಮಯಿತ್ವಾ ಅಜ್ಜೇತರಹಿ ಅನನ್ತಗುಣಸಮನ್ನಾಗತೋ ಗೋತಮಸ್ಸ ಭಗವತೋ ಸಾಸನವರೇ ಧಮ್ಮಚಕ್ಕಮನುಪ್ಪವತ್ತಕೋ ಜಾತೋ। ಭಾಸಿತಮ್ಪೇತಂ। ಮಹಾರಾಜ। ಭಗವತಾ ದೇವಾತಿದೇವೇನ ಏಕಙ್ಗುತ್ತರನಿಕಾಯವರಲಞ್ಛಕೇ>
      text <ನಾಹಂ। ಭಿಕ್ಖವೇ। ಅಞ್ಞಂ ಏಕಪುಗ್ಗಲಮ್ಪಿ ಸಮನುಪಸ್ಸಾಮಿ। ಯೋ ಏವಂ ತಥಾಗತೇನ ಅನುತ್ತರಂ ಧಮ್ಮಚಕ್ಕಂ ಪವತ್ತಿತಂ ಸಮ್ಮದೇವ ಅನುಪ್ಪವತ್ತೇತಿ। ಯಥಯಿದಂ ಭಿಕ್ಖವೇ। ಸಾರಿಪುತ್ತೋ। ಸಾರಿಪುತ್ತೋ। ಭಿಕ್ಖವೇ। ತಥಾಗತೇನ ಅನುತ್ತರಂ ಧಮ್ಮಚಕ್ಕಂ ಪವತ್ತಿತಂ ಸಮ್ಮದೇವ ಅನುಪ್ಪವತ್ತೇತೀತಿ।>
      text <ಸಾಧು। ಭನ್ತೇ ನಾಗಸೇನ। ಯಂ ಕಿಞ್ಚಿ ನವಙ್ಗಂ ಬುದ್ಧವಚನಂ। ಯಾ ಚ ಲೋಕುತ್ತರಾ ಕಿರಿಯಾ। ಯಾ ಚ ಲೋಕೇ ಅಧಿಗಮವಿಪುಲವರಸಮ್ಪತ್ತಿಯೋ। ಸಬ್ಬಂ ತಂ ತೇರಸಸು ಧುತಗುಣೇಸು ಸಮೋಧಾನೋಪಗತ ನ್ತಿ।>
      stand <ಧುತಙ್ಗಪಞ್ಹೋ ದುತಿಯೋ।>
      stand <ಅನುಮಾನವಗ್ಗೋ ಚತುತ್ಥೋ।>
