text <೪॥ ಮೇಣ್ಡಕಪಞ್ಹೋ>
  text <೧॥ ಇದ್ಧಿಬಲವಗ್ಗೋ>
    text <೧॥ ಕತಾಧಿಕಾರಸಫಲಪಞ್ಹೋ>
      text <೧>, <ಅಥ ಖೋ ಮಿಲಿನ್ದೋ ರಾಜಾ ಕತಾವಕಾಸೋ ನಿಪಚ್ಚ ಗರುನೋ ಪಾದೇ ಸಿರಸಿ ಅಞ್ಜಲಿಂ ಕತ್ವಾ ಏತದವೋಚ ಭನ್ತೇ ನಾಗಸೇನ। ಇಮೇ ತಿತ್ಥಿಯಾ ಏವಂ ಭಣನ್ತಿ ಯದಿ ಬುದ್ಧೋ ಪೂಜಂ ಸಾದಿಯತಿ। ನ ಪರಿನಿಬ್ಬುತೋ ಬುದ್ಧೋ ಸಂಯುತ್ತೋ ಲೋಕೇನ ಅನ್ತೋಭವಿಕೋ ಲೋಕಸ್ಮಿಂ ಲೋಕಸಾಧಾರಣೋ। ತಸ್ಮಾ ತಸ್ಸ ಕತೋ ಅಧಿಕಾರೋ ಅವಞ್ಝೋ ಭವತಿ ಸಫಲೋ। ಯದಿ ಪರಿನಿಬ್ಬುತೋ ವಿಸಂಯುತ್ತೋ ಲೋಕೇನ ನಿಸ್ಸಟೋ ಸಬ್ಬಭವೇಹಿ। ತಸ್ಸ ಪೂಜಾ ನುಪ್ಪಜ್ಜತಿ। ಪರಿನಿಬ್ಬುತೋ ನ ಕಿಞ್ಚಿ ಸಾದಿಯತಿ। ಅಸಾದಿಯನ್ತಸ್ಸ ಕತೋ ಅಧಿಕಾರೋ ವಞ್ಝೋ ಭವತಿ ಅಫಲೋತಿ ಉಭತೋ ಕೋಟಿಕೋ ಏಸೋ ಪಞ್ಹೋ। ನೇಸೋ ವಿಸಯೋ ಅಪ್ಪತ್ತಮಾನಸಾನಂ। ಮಹನ್ತಾನಂ ಯೇವೇಸೋ ವಿಸಯೋ। ಭಿನ್ದೇತಂ ದಿಟ್ಠಿಜಾಲಂ ಏಕಂಸೇ ಠಪಯ। ತವೇಸೋ ಪಞ್ಹೋ ಅನುಪ್ಪತ್ತೋ। ಅನಾಗತಾನಂ ಜಿನಪುತ್ತಾನಂ ಚಕ್ಖುಂ ದೇಹಿ ಪರವಾದನಿಗ್ಗಹಾಯಾತಿ।>
      text <ಥೇರೋ ಆಹ ಪರಿನಿಬ್ಬುತೋ। ಮಹಾರಾಜ। ಭಗವಾ। ನ ಚ ಭಗವಾ ಪೂಜಂ ಸಾದಿಯತಿ। ಬೋಧಿಮೂಲೇ ಯೇವ ತಥಾಗತಸ್ಸ ಸಾದಿಯನಾ ಪಹೀನಾ। ಕಿಂ ಪನ ಅನುಪಾದಿಸೇಸಾಯ ನಿಬ್ಬಾನಧಾತುಯಾ ಪರಿನಿಬ್ಬುತಸ್ಸ। ಭಾಸಿತಮ್ಪೇತಂ। ಮಹಾರಾಜ। ಥೇರೇನ ಸಾರಿಪುತ್ತೇನ ಧಮ್ಮಸೇನಾಪತಿನಾ>
      block
        text <ಪೂಜಿಯನ್ತಾ ಅಸಮಸಮಾ। ಸದೇವಮಾನುಸೇಹಿ ತೇ।>
        text <ನ ಸಾದಿಯನ್ತಿ ಸಕ್ಕಾರಂ। ಬುದ್ಧಾನಂ ಏಸ ಧಮ್ಮತಾತಿ॥>
        text <ಇಮೇಹಿ ಅಟ್ಠೀಹಿ ತಮಗ್ಗಪುಗ್ಗಲಂ। ದೇವಾತಿದೇವಂ ನರದಮ್ಮಸಾರಥಿಂ।>
        text <ಸಮನ್ತಚಕ್ಖುಂ ಸತಪುಞ್ಞಲಕ್ಖಣಂ। ಪಾಣೇಹಿ ಬುದ್ಧಂ ಸರಣಂ ಉಪೇಮೀತಿ॥>
        text <ಜಾಲಿಂ ಕಣ್ಹಾಜಿನಂ ಧೀತಂ। ಮದ್ದಿದೇವಿಂ ಪತಿಬ್ಬತಂ।>
        text <ಚಜಮಾನೋ ನ ಚಿನ್ತೇಸಿಂ। ಬೋಧಿಯಾ ಯೇವ ಕಾರಣಾತಿ॥>
        text <ನ ಅನ್ತಲಿಕ್ಖೇ ನ ಸಮುದ್ದಮಜ್ಝೇ। ನ ಪಬ್ಬತಾನಂ ವಿವರಂ ಪವಿಸ್ಸ।>
        text <ನ ವಿಜ್ಜತೀ ಸೋ ಜಗತಿಪ್ಪದೇಸೋ। ಯತ್ಥಟ್ಠಿತೋ ಮುಚ್ಚೇಯ್ಯ ಮಚ್ಚುಪಾಸಾತಿ॥>
        text <ಕಾಯೇನ ಸಂವರೋ ಸಾಧು। ಸಾಧು ವಾಚಾಯ ಸಂವರೋ।>
        text <ಮನಸಾ ಸಂವರೋ ಸಾಧು। ಸಾಧು ಸಬ್ಬತ್ಥ ಸಂವರೋತಿ॥>
        text <ಅಚೇತನಂ ಬ್ರಾಹ್ಮಣ ಅಸ್ಸುಣನ್ತಂ। ಜಾನೋ ಅಜಾನನ್ತಮಿಮಂ ಪಲಾಸಂ।>
        text <ಆರದ್ಧವೀರಿಯೋ ಧುವಂ ಅಪ್ಪಮತ್ತೋ। ಸುಖಸೇಯ್ಯಂ ಪುಚ್ಛಸಿ ಕಿಸ್ಸ ಹೇತೂತಿ॥>
        text <ಇತಿ ಫನ್ದನರುಕ್ಖೋಪಿ। ತಾವದೇ ಅಜ್ಝಭಾಸಥ।>
        text <ಮಯ್ಹಮ್ಪಿ ವಚನಂ ಅತ್ಥಿ। ಭಾರದ್ವಾಜ ಸುಣೋಹಿ ಮೇತಿ॥>
        text <ಚುನ್ದಸ್ಸ ಭತ್ತಂ ಭುಞ್ಜಿತ್ವಾ। ಕಮ್ಮಾರಸ್ಸಾತಿ ಮೇ ಸುತಂ।>
        text <ಆಬಾಧಂ ಸಮ್ಫುಸೀ ಧೀರೋ। ಪಬಾಳ್ಹಂ ಮಾರಣನ್ತಿಕನ್ತಿ॥>
        text <ಚುನ್ದಸ್ಸ ಭತ್ತಂ ಭುಞ್ಜಿತ್ವಾ। ಕಮ್ಮಾರಸ್ಸಾತಿ ಮೇ ಸುತಂ।>
        text <ಆಬಾಧಂ ಸಮ್ಫುಸೀ ಧೀರೋ। ಪಬಾಳ್ಹಂ ಮಾರಣನ್ತಿಕನ್ತಿ॥>
        text <ಪೂಜೇಥ ನಂ ಪೂಜನಿಯಸ್ಸ ಧಾತುಂ।>
        text <ಏವಂ ಕರಾ ಸಗ್ಗಮಿತೋ ಗಮಿಸ್ಸಥಾತಿ॥>
        text <ಚತುಬ್ಭಿ ಧಮ್ಮೇಹಿ ಸಮಙ್ಗಿಭೂತಂ। ತಂ ವೇ ನರಂ ಸಮಣಂ ಆಹು ಲೋಕೇತಿ॥>
        text <ರಾಜಾಹಮಸ್ಮಿ ಸೇಲಾತಿ। ಧಮ್ಮರಾಜಾ ಅನುತ್ತರೋ।>
        text <ಧಮ್ಮೇನ ಚಕ್ಕಂ ವತ್ತೇಮಿ। ಚಕ್ಕಂ ಅಪ್ಪಟಿವತ್ತಿಯನ್ತಿ॥>
        text <ರಾಜಾಹಮಸ್ಮಿ ಸೇಲಾತಿ। ಧಮ್ಮರಾಜಾ ಅನುತ್ತರೋ।>
        text <ಧಮ್ಮೇನ ಚಕ್ಕಂ ವತ್ತೇಮಿ। ಚಕ್ಕಂ ಅಪ್ಪಟಿವತ್ತಿಯನ್ತಿ॥>
        text <ಸಚೇ ಲಭೇಥ ಖಣಂ ವಾ ರಹೋ ವಾ। ನಿಮನ್ತಕಂ ವಾಪಿ ಲಭೇಥ ತಾದಿಸಂ।>
        text <ಸಬ್ಬಾವ ಇತ್ಥೀ ಕಯಿರುಂ ನು ಪಾಪಂ। ಅಞ್ಞಂ ಅಲದ್ಧಾ ಪೀಠಸಪ್ಪಿನಾ ಸದ್ಧಿನ್ತಿ॥>
        text <ಸನ್ಥವತೋ ಭಯಂ ಜಾತಂ। ನಿಕೇತಾ ಜಾಯತೇ ರಜೋ।>
        text <ಅನಿಕೇತಮಸನ್ಥವಂ। ಏತಂ ವೇ ಮುನಿದಸ್ಸನನ್ತಿ॥>
        text <ಉತ್ತಿಟ್ಠೇ ನಪ್ಪಮಜ್ಜೇಯ್ಯ। ಉದರೇ ಸಂಯತೋ ಸಿಯಾತಿ॥>
        text <ಸಸಮುದ್ದಪರಿಯಾಯಂ। ಮಹಿಂ ಸಾಗರಕುಣ್ಡಲಂ।>
        text <ನ ಇಚ್ಛೇ ಸಹ ನಿನ್ದಾಯ। ಏವಂ ಸೇಯ್ಹ ವಿಜಾನಹೀತಿ॥>
        text <ವಧಿಸ್ಸಮೇತನ್ತಿ ಪರಾಮಸನ್ತೋ। ಕಾಸಾವಮದ್ದಕ್ಖಿ ಧಜಂ ಇಸೀನಂ।>
        text <ದುಕ್ಖೇನ ಫುಟ್ಠಸ್ಸುದಪಾದಿ ಸಞ್ಞಾ। ಅರಹದ್ಧಜೋ ಸಬ್ಭಿ ಅವಜ್ಝರೂಪೋತಿ॥>
        text <ಗಾಥಾಭಿಗೀತಂ ಮೇ ಅಭೋಜನೇಯ್ಯಂ। ಸಮ್ಪಸ್ಸತಂ ಬ್ರಾಹ್ಮಣ ನೇಸ ಧಮ್ಮಾ।>
        text <ಗಾಥಾಭಿಗೀತಂ ಪನುದನ್ತಿ ಬುದ್ಧಾ। ಧಮ್ಮೇ ಸತೀ ಬ್ರಾಹ್ಮಣ ವುತ್ತಿರೇಸಾತಿ॥>
        text <ನ ವೇ ಯಾಚನ್ತಿ ಸಪ್ಪಞ್ಞಾ। ಧೀರೋ ಚ ವೇದಿತುಮರಹತಿ।>
        text <ಉದ್ದಿಸ್ಸ ಅರಿಯಾ ತಿಟ್ಠನ್ತಿ। ಏಸಾ ಅರಿಯಾನ ಯಾಚನಾತಿ॥>
        text <ನ ಮೇ ಆಚರಿಯೋ ಅತ್ಥಿ। ಸದಿಸೋ ಮೇ ನ ವಿಜ್ಜತಿ।>
        text <ಸದೇವಕಸ್ಮಿಂ ಲೋಕಸ್ಮಿಂ। ನತ್ಥಿ ಮೇ ಪಟಿಪುಗ್ಗಲೋತಿ॥>
      text <ರಾಜಾ ಆಹ ಭನ್ತೇ ನಾಗಸೇನ। ಪುತ್ತೋ ವಾ ಪಿತುನೋ ವಣ್ಣಂ ಭಾಸತಿ। ಪಿತಾ ವಾ ಪುತ್ತಸ್ಸ ವಣ್ಣಂ ಭಾಸತಿ। ನ ಚೇತಂ ಕಾರಣಂ ಪರವಾದಾನಂ ನಿಗ್ಗಹಾಯ। ಪಸಾದಪ್ಪಕಾಸನಂ ನಾಮೇತಂ। ಇಙ್ಘ ಮೇ ತ್ವಂ ತತ್ಥ ಕಾರಣಂ ಸಮ್ಮಾ ಬ್ರೂಹಿ ಸಕವಾದಸ್ಸ ಪತಿಟ್ಠಾಪನಾಯ ದಿಟ್ಠಿಜಾಲವಿನಿವೇಠನಾಯಾತಿ।>
      text <ಥೇರೋ ಆಹ ಪರಿನಿಬ್ಬುತೋ। ಮಹಾರಾಜ। ಭಗವಾ। ನ ಚ ಭಗವಾ ಪೂಜಂ ಸಾದಿಯತಿ। ಅಸಾದಿಯನ್ತಸ್ಸೇವ ತಥಾಗತಸ್ಸ ದೇವಮನುಸ್ಸಾ ಧಾತುರತನಂ ವತ್ಥುಂ ಕರಿತ್ವಾ ತಥಾಗತಸ್ಸ ಞಾಣರತನಾರಮ್ಮಣೇನ ಸಮ್ಮಾಪಟಿಪತ್ತಿಂ ಸೇವನ್ತಾ ತಿಸ್ಸೋ ಸಮ್ಪತ್ತಿಯೋ ಪಟಿಲಭನ್ತಿ।>
      text <ಯಥಾ। ಮಹಾರಾಜ। ಮಹತಿಮಹಾಅಗ್ಗಿಕ್ಖನ್ಧೋ ಪಜ್ಜಲಿತ್ವಾ ನಿಬ್ಬಾಯೇಯ್ಯ। ಅಪಿ ನು ಖೋ ಸೋ। ಮಹಾರಾಜ। ಮಹಾಅಗ್ಗಿಕ್ಖನ್ಧೋ ಸಾದಿಯತಿ ತಿಣಕಟ್ಠುಪಾದಾನನ್ತಿ॥ ಜಲಮಾನೋಪಿ ಸೋ। ಭನ್ತೇ। ಮಹಾಅಗ್ಗಿಕ್ಖನ್ಧೋ ತಿಣಕಟ್ಠುಪಾದಾನಂ ನ ಸಾದಿಯತಿ। ಕಿಂ ಪನ ನಿಬ್ಬುತೋ ಉಪಸನ್ತೋ ಅಚೇತನೋ ಸಾದಿಯತಿ॥ ತಸ್ಮಿಂ ಪನ। ಮಹಾರಾಜ। ಅಗ್ಗಿಕ್ಖನ್ಧೇ ಉಪರತೇ ಉಪಸನ್ತೇ ಲೋಕೇ ಅಗ್ಗಿ ಸುಞ್ಞೋ ಹೋತೀತಿ। ನ ಹಿ। ಭನ್ತೇ। ಕಟ್ಠಂ ಅಗ್ಗಿಸ್ಸ ವತ್ಥು ಹೋತಿ ಉಪಾದಾನಂ। ಯೇ ಕೇಚಿ ಮನುಸ್ಸಾ ಅಗ್ಗಿಕಾಮಾ। ತೇ ಅತ್ತನೋ ಥಾಮಬಲವೀರಿಯೇನ ಪಚ್ಚತ್ತಪುರಿಸಕಾರೇನ ಕಟ್ಠಂ ಮನ್ಥಯಿತ್ವಾ ಅಗ್ಗಿಂ ನಿಬ್ಬತ್ತೇತ್ವಾ ತೇನ ಅಗ್ಗಿನಾ ಅಗ್ಗಿಕರಣೀಯಾನಿ ಕಮ್ಮಾನಿ ಕರೋನ್ತೀತಿ। ತೇನ ಹಿ। ಮಹಾರಾಜ। ತಿತ್ಥಿಯಾನಂ ವಚನಂ ಮಿಚ್ಛಾ ಭವತಿ ಅಸಾದಿಯನ್ತಸ್ಸ ಕತೋ ಅಧಿಕಾರೋ ವಞ್ಝೋ ಭವತಿ ಅಫಲೋತಿ।>
      text <ಯಥಾ। ಮಹಾರಾಜ। ಮಹತಿಮಹಾಅಗ್ಗಿಕ್ಖನ್ಧೋ ಪಜ್ಜಲಿ। ಏವಮೇವ ಭಗವಾ ದಸಸಹಸ್ಸಿಯಾ ಲೋಕಧಾತುಯಾ ಬುದ್ಧಸಿರಿಯಾ ಪಜ್ಜಲಿ। ಯಥಾ। ಮಹಾರಾಜ। ಮಹತಿಮಹಾಅಗ್ಗಿಕ್ಖನ್ಧೋ ಪಜ್ಜಲಿತ್ವಾ ನಿಬ್ಬುತೋ। ಏವಮೇವ ಭಗವಾ ದಸಸಹಸ್ಸಿಯಾ ಲೋಕಧಾತುಯಾ ಬುದ್ಧಸಿರಿಯಾ ಪಜ್ಜಲಿತ್ವಾ ಅನುಪಾದಿಸೇಸಾಯ ನಿಬ್ಬಾನಧಾತುಯಾ ಪರಿನಿಬ್ಬುತೋ। ಯಥಾ। ಮಹಾರಾಜ। ನಿಬ್ಬುತೋ ಅಗ್ಗಿಕ್ಖನ್ಧೋ ತಿಣಕಟ್ಠುಪಾದಾನಂ ನ ಸಾದಿಯತಿ। ಏವಮೇವ ಖೋ ಲೋಕಹಿತಸ್ಸ ಸಾದಿಯನಾ ಪಹೀನಾ ಉಪಸನ್ತಾ। ಯಥಾ। ಮಹಾರಾಜ। ಮನುಸ್ಸಾ ನಿಬ್ಬುತೇ ಅಗ್ಗಿಕ್ಖನ್ಧೇ ಅನುಪಾದಾನೇ ಅತ್ತನೋ ಥಾಮಬಲವೀರಿಯೇನ ಪಚ್ಚತ್ತಪುರಿಸಕಾರೇನ ಕಟ್ಠಂ ಮನ್ಥಯಿತ್ವಾ ಅಗ್ಗಿಂ ನಿಬ್ಬತ್ತೇತ್ವಾ ತೇನ ಅಗ್ಗಿನಾ ಅಗ್ಗಿಕರಣೀಯಾನಿ ಕಮ್ಮಾನಿ ಕರೋನ್ತಿ। ಏವಮೇವ ಖೋ ದೇವಮನುಸ್ಸಾ ತಥಾಗತಸ್ಸ ಪರಿನಿಬ್ಬುತಸ್ಸ ಅಸಾದಿಯನ್ತಸ್ಸೇವ ಧಾತುರತನಂ ವತ್ಥುಂ ಕರಿತ್ವಾ ತಥಾಗತಸ್ಸ ಞಾಣರತನಾರಮ್ಮಣೇನ ಸಮ್ಮಾಪಟಿಪತ್ತಿಂ ಸೇವನ್ತಾ ತಿಸ್ಸೋ ಸಮ್ಪತ್ತಿಯೋ ಪಟಿಲಭನ್ತಿ। ಇಮಿನಾಪಿ। ಮಹಾರಾಜ। ಕಾರಣೇನ ತಥಾಗತಸ್ಸ ಪರಿನಿಬ್ಬುತಸ್ಸ ಅಸಾದಿಯನ್ತಸ್ಸೇವ ಕತೋ ಅಧಿಕಾರೋ ಅವಞ್ಝೋ ಭವತಿ ಸಫಲೋ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ ಯೇನ ಕಾರಣೇನ ತಥಾಗತಸ್ಸ ಪರಿನಿಬ್ಬುತಸ್ಸ ಅಸಾದಿಯನ್ತಸ್ಸೇವ ಕತೋ ಅಧಿಕಾರೋ ಅವಞ್ಝೋ ಭವತಿ ಸಫಲೋ। ಯಥಾ। ಮಹಾರಾಜ। ಮಹತಿಮಹಾವಾತೋ ವಾಯಿತ್ವಾ ಉಪರಮೇಯ್ಯ। ಅಪಿ ನು ಖೋ ಸೋ। ಮಹಾರಾಜ। ಉಪರತೋ ವಾತೋ ಸಾದಿಯತಿ ಪುನ ನಿಬ್ಬತ್ತಾಪನನ್ತಿ॥ ನ ಹಿ। ಭನ್ತೇ। ಉಪರತಸ್ಸ ವಾತಸ್ಸ ಆಭೋಗೋ ವಾ ಮನಸಿಕಾರೋ ವಾ ಪುನ ನಿಬ್ಬತ್ತಾಪನಾಯ। ಕಿಂ ಕಾರಣಂ॥ ಅಚೇತನಾ ಸಾ ವಾಯೋಧಾತೂತಿ। ಅಪಿ ನು ತಸ್ಸ। ಮಹಾರಾಜ। ಉಪರತಸ್ಸ ವಾತಸ್ಸ ವಾತೋತಿ ಸಮಞ್ಞಾ ಅಪಗಚ್ಛತೀತಿ॥ ನ ಹಿ। ಭನ್ತೇ। ತಾಲವಣ್ಟವಿಧೂಪನಾನಿ ವಾತಸ್ಸ ಉಪ್ಪತ್ತಿಯಾ ಪಚ್ಚಯಾ। ಯೇ ಕೇಚಿ ಮನುಸ್ಸಾ ಉಣ್ಹಾಭಿತತ್ತಾ ಪರಿಳಾಹಪರಿಪೀಳಿತಾ। ತೇ ತಾಲವಣ್ಟೇನ ವಾ ವಿಧೂಪನೇನ ವಾ ಅತ್ತನೋ ಥಾಮಬಲವೀರಿಯೇನ ಪಚ್ಚತ್ತಪುರಿಸಕಾರೇನ ತಂ ನಿಬ್ಬತ್ತೇತ್ವಾ ತೇನ ವಾತೇನ ಉಣ್ಹಂ ನಿಬ್ಬಾಪೇನ್ತಿ ಪರಿಳಾಹಂ ವೂಪಸಮೇನ್ತೀತಿ। ತೇನ ಹಿ। ಮಹಾರಾಜ। ತಿತ್ಥಿಯಾನಂ ವಚನಂ ಮಿಚ್ಛಾ ಭವತಿ ಅಸಾದಿಯನ್ತಸ್ಸ ಕತೋ ಅಧಿಕಾರೋ ವಞ್ಝೋ ಭವತಿ ಅಫಲೋತಿ।>
      text <ಯಥಾ। ಮಹಾರಾಜ। ಮಹತಿಮಹಾವಾತೋ ವಾಯಿ। ಏವಮೇವ ಭಗವಾ ದಸಸಹಸ್ಸಿಯಾ ಲೋಕಧಾತುಯಾ ಸೀತಲಮಧುರಸನ್ತಸುಖುಮಮೇತ್ತಾವಾತೇನ ಉಪವಾಯಿ। ಯಥಾ। ಮಹಾರಾಜ। ಮಹತಿಮಹಾವಾತೋ ವಾಯಿತ್ವಾ ಉಪರತೋ। ಏವಮೇವ ಭಗವಾ ಸೀತಲಮಧುರಸನ್ತಸುಖುಮಮೇತ್ತಾವಾತೇನ ಉಪವಾಯಿತ್ವಾ ಅನುಪಾದಿಸೇಸಾಯ ನಿಬ್ಬಾನಧಾತುಯಾ ಪರಿನಿಬ್ಬುತೋ। ಯಥಾ। ಮಹಾರಾಜ। ಉಪರತೋ ವಾತೋ ಪುನ ನಿಬ್ಬತ್ತಾಪನಂ ನ ಸಾದಿಯತಿ। ಏವಮೇವ ಲೋಕಹಿತಸ್ಸ ಸಾದಿಯನಾ ಪಹೀನಾ ಉಪಸನ್ತಾ। ಯಥಾ। ಮಹಾರಾಜ। ತೇ ಮನುಸ್ಸಾ ಉಣ್ಹಾಭಿತತ್ತಾ ಪರಿಳಾಹಪರಿಪೀಳಿತಾ। ಏವಮೇವ ದೇವಮನುಸ್ಸಾ ತಿವಿಧಗ್ಗಿಸನ್ತಾಪಪರಿಳಾಹಪರಿಪೀಳಿತಾ। ಯಥಾ ತಾಲವಣ್ಟವಿಧೂಪನಾನಿ ವಾತಸ್ಸ ನಿಬ್ಬತ್ತಿಯಾ ಪಚ್ಚಯಾ ಹೋನ್ತಿ। ಏವಮೇವ ತಥಾಗತಸ್ಸ ಧಾತು ಚ ಞಾಣರತನಞ್ಚ ಪಚ್ಚಯೋ ಹೋತಿ ತಿಸ್ಸನ್ನಂ ಸಮ್ಪತ್ತೀನಂ ಪಟಿಲಾಭಾಯ। ಯಥಾ ಮನುಸ್ಸಾ ಉಣ್ಹಾಭಿತತ್ತಾ ಪರಿಳಾಹಪರಿಪೀಳಿತಾ ತಾಲವಣ್ಟೇನ ವಾ ವಿಧೂಪನೇನ ವಾ ವಾತಂ ನಿಬ್ಬತ್ತೇತ್ವಾ ಉಣ್ಹಂ ನಿಬ್ಬಾಪೇನ್ತಿ ಪರಿಳಾಹಂ ವೂಪಸಮೇನ್ತಿ। ಏವಮೇವ ದೇವಮನುಸ್ಸಾ ತಥಾಗತಸ್ಸ ಪರಿನಿಬ್ಬುತಸ್ಸ ಅಸಾದಿಯನ್ತಸ್ಸೇವ ಧಾತುಞ್ಚ ಞಾಣರತನಞ್ಚ ಪೂಜೇತ್ವಾ ಕುಸಲಂ ನಿಬ್ಬತ್ತೇತ್ವಾ ತೇನ ಕುಸಲೇನ ತಿವಿಧಗ್ಗಿಸನ್ತಾಪಪರಿಳಾಹಂ ನಿಬ್ಬಾಪೇನ್ತಿ ವೂಪಸಮೇನ್ತಿ। ಇಮಿನಾಪಿ। ಮಹಾರಾಜ। ಕಾರಣೇನ ತಥಾಗತಸ್ಸ ಪರಿನಿಬ್ಬುತಸ್ಸ ಅಸಾದಿಯನ್ತಸ್ಸೇವ ಕತೋ ಅಧಿಕಾರೋ ಅವಞ್ಝೋ ಭವತಿ ಸಫಲೋತಿ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ ಪರವಾದಾನಂ ನಿಗ್ಗಹಾಯ। ಯಥಾ। ಮಹಾರಾಜ। ಪುರಿಸೋ ಭೇರಿಂ ಆಕೋಟೇತ್ವಾ ಸದ್ದಂ ನಿಬ್ಬತ್ತೇಯ್ಯ। ಯೋ ಸೋ ಭೇರಿಸದ್ದೋ ಪುರಿಸೇನ ನಿಬ್ಬತ್ತಿತೋ। ಸೋ ಸದ್ದೋ ಅನ್ತರಧಾಯೇಯ್ಯ। ಅಪಿ ನು ಖೋ ಸೋ। ಮಹಾರಾಜ। ಸದ್ದೋ ಸಾದಿಯತಿ ಪುನ ನಿಬ್ಬತ್ತಾಪನನ್ತಿ॥ ನ ಹಿ। ಭನ್ತೇ। ಅನ್ತರಹಿತೋ ಸೋ ಸದ್ದೋ। ನತ್ಥಿ ತಸ್ಸ ಪುನ ಉಪ್ಪಾದಾಯ ಆಭೋಗೋ ವಾ ಮನಸಿಕಾರೋ ವಾ। ಸಕಿಂ ನಿಬ್ಬತ್ತೇ ಭೇರಿಸದ್ದೇ ಅನ್ತರಹಿತೇ ಸೋ ಭೇರಿಸದ್ದೋ ಸಮುಚ್ಛಿನ್ನೋ ಹೋತಿ। ಭೇರೀ ಪನ। ಭನ್ತೇ। ಪಚ್ಚಯೋ ಹೋತಿ ಸದ್ದಸ್ಸ ನಿಬ್ಬತ್ತಿಯಾ। ಅಥ ಪುರಿಸೋ ಪಚ್ಚಯೇ ಸತಿ ಅತ್ತಜೇನ ವಾಯಾಮೇನ ಭೇರಿಂ ಅಕೋಟೇತ್ವಾ ಸದ್ದಂ ನಿಬ್ಬತ್ತೇತೀತಿ। ಏವಮೇವ ಖೋ। ಮಹಾರಾಜ। ಭಗವಾ ಸೀಲಸಮಾಧಿಪಞ್ಞಾವಿಮುತ್ತಿವಿಮುತ್ತಿಞಾಣದಸ್ಸನಪರಿಭಾವಿತಂ ಧಾತುರತನಞ್ಚ ಧಮ್ಮಞ್ಚ ವಿನಯಞ್ಚ ಅನುಸಿಟ್ಠಞ್ಚ ಸತ್ಥಾರಂ ಠಪಯಿತ್ವಾ ಸಯಂ ಅನುಪಾದಿಸೇಸಾಯ ನಿಬ್ಬಾನಧಾತುಯಾ ಪರಿನಿಬ್ಬುತೋ। ನ ಚ ಪರಿನಿಬ್ಬುತೇ ಭಗವತಿ ಸಮ್ಪತ್ತಿಲಾಭೋ ಉಪಚ್ಛಿನ್ನೋ ಹೋತಿ। ಭವದುಕ್ಖಪಟಿಪೀಳಿತಾ ಸತ್ತಾ ಧಾತುರತನಞ್ಚ ಧಮ್ಮಞ್ಚ ವಿನಯಞ್ಚ ಅನುಸಿಟ್ಠಞ್ಚ ಪಚ್ಚಯಂ ಕರಿತ್ವಾ ಸಮ್ಪತ್ತಿಕಾಮಾ ಸಮ್ಪತ್ತಿಯೋ ಪಟಿಲಭನ್ತಿ। ಇಮಿನಾಪಿ। ಮಹಾರಾಜ। ಕಾರಣೇನ ತಥಾಗತಸ್ಸ ಪರಿನಿಬ್ಬುತಸ್ಸ ಅಸಾದಿಯನ್ತಸ್ಸೇವ ಕತೋ ಅಧಿಕಾರೋ ಅವಞ್ಝೋ ಭವತಿ ಸಫಲೋತಿ।>
      text <ದಿಟ್ಠಞ್ಚೇತಂ। ಮಹಾರಾಜ। ಭಗವತಾ ಅನಾಗತಮದ್ಧಾನಂ। ಕಥಿತಞ್ಚ ಭಣಿತಞ್ಚ ಆಚಿಕ್ಖಿತಞ್ಚ ಸಿಯಾ ಖೋ ಪನಾನನ್ದ। ತುಮ್ಹಾಕಂ ಏವಮಸ್ಸ ಅತೀತಸತ್ಥುಕಂ ಪಾವಚನಂ ನತ್ಥಿ ನೋ ಸತ್ಥಾತಿ। ನ ಖೋ ಪನೇತಂ। ಆನನ್ದ। ಏವಂ ದಟ್ಠಬ್ಬಂ। ಯೋ ವೋ। ಆನನ್ದ। ಮಯಾ ಧಮ್ಮೋ ಚ ವಿನಯೋ ಚ ದೇಸಿತೋ ಪಞ್ಞತ್ತೋ। ಸೋ ವೋ ಮಮಚ್ಚಯೇನ ಸತ್ಥಾತಿ। ಪರಿನಿಬ್ಬುತಸ್ಸ ತಥಾಗತಸ್ಸ ಅಸಾದಿಯನ್ತಸ್ಸ ಕತೋ ಅಧಿಕಾರೋ ವಞ್ಝೋ ಭವತಿ ಅಫಲೋತಿ। ತಂ ತೇಸಂ ತಿತ್ಥಿಯಾನಂ ವಚನಂ ಮಿಚ್ಛಾ ಅಭೂತಂ ವಿತಥಂ ಅಲಿಕಂ ವಿರುದ್ಧಂ ವಿಪರೀತಂ ದುಕ್ಖದಾಯಕಂ ದುಕ್ಖವಿಪಾಕಂ ಅಪಾಯಗಮನೀಯನ್ತಿ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ ಯೇನ ಕಾರಣೇನ ತಥಾಗತಸ್ಸ ಪರಿನಿಬ್ಬುತಸ್ಸ ಅಸಾದಿಯನ್ತಸ್ಸೇವ ಕತೋ ಅಧಿಕಾರೋ ಅವಞ್ಝೋ ಭವತಿ ಸಫಲೋ। ಸಾದಿಯತಿ ನು ಖೋ। ಮಹಾರಾಜ। ಅಯಂ ಮಹಾಪಥವೀ ಸಬ್ಬಬೀಜಾನಿ ಮಯಿ ಸಂವಿರುಹನ್ತೂತಿ॥ ನ ಹಿ। ಭನ್ತೇತಿ। ಕಿಸ್ಸ ಪನ ತಾನಿ। ಮಹಾರಾಜ। ಬೀಜಾನಿ ಅಸಾದಿಯನ್ತಿಯಾ ಮಹಾಪಥವಿಯಾ ಸಂವಿರುಹಿತ್ವಾ ದಳ್ಹಮೂಲಜಟಾಪತಿಟ್ಠಿತಾ ಖನ್ಧಸಾರಸಾಖಾಪರಿವಿತ್ಥಿಣ್ಣಾ ಪುಪ್ಫಫಲಧರಾ ಹೋನ್ತೀತಿ॥ ಅಸಾದಿಯನ್ತೀಪಿ। ಭನ್ತೇ। ಮಹಾಪಥವೀ ತೇಸಂ ಬೀಜಾನಂ ವತ್ಥುಂ ಹೋತಿ ಪಚ್ಚಯಂ ದೇತಿ ವಿರುಹನಾಯ। ತಾನಿ ಬೀಜಾನಿ ತಂ ವತ್ಥುಂ ನಿಸ್ಸಾಯ ತೇನ ಪಚ್ಚಯೇನ ಸಂವಿರುಹಿತ್ವಾ ದಳ್ಹಮೂಲಜಟಾಪತಿಟ್ಠಿತಾ ಖನ್ಧಸಾರಸಾಖಾಪರಿವಿತ್ಥಿಣ್ಣಾ ಪುಪ್ಫಫಲಧರಾ ಹೋನ್ತೀತಿ। ತೇನ ಹಿ। ಮಹಾರಾಜ। ತಿತ್ಥಿಯಾ ಸಕೇ ವಾದೇ ನಟ್ಠಾ ಹೋನ್ತಿ ಹತಾ ವಿರುದ್ಧಾ। ಸಚೇ ತೇ ಭಣನ್ತಿ ಅಸಾದಿಯನ್ತಸ್ಸ ಕತೋ ಅಧಿಕಾರೋ ವಞ್ಝೋ ಭವತಿ ಅಫಲೋ ತಿ।>
      text <ಯಥಾ। ಮಹಾರಾಜ। ಮಹಾಪಥವೀ। ಏವಂ ತಥಾಗತೋ ಅರಹಂ ಸಮ್ಮಾಸಮ್ಬುದ್ಧೋ। ಯಥಾ। ಮಹಾರಾಜ। ಮಹಾಪಥವೀ ನ ಕಿಞ್ಚಿ ಸಾದಿಯತಿ। ಏವಂ ತಥಾಗತೋ ನ ಕಿಞ್ಚಿ ಸಾದಿಯತಿ। ಯಥಾ। ಮಹಾರಾಜ। ತಾನಿ ಬೀಜಾನಿ ಪಥವಿಂ ನಿಸ್ಸಾಯ ಸಂವಿರುಹಿತ್ವಾ ದಳ್ಹಮೂಲಜಟಾಪತಿಟ್ಠಿತಾ ಖನ್ಧಸಾರಸಾಖಾಪರಿವಿತ್ಥಿಣ್ಣಾ ಪುಪ್ಫಫಲಧರಾ ಹೋನ್ತಿ। ಏವಂ ದೇವಮನುಸ್ಸಾ ತಥಾಗತಸ್ಸ ಪರಿನಿಬ್ಬುತಸ್ಸ ಅಸಾದಿಯನ್ತಸ್ಸೇವ ಧಾತುಞ್ಚ ಞಾಣರತನಞ್ಚ ನಿಸ್ಸಾಯ ದಳ್ಹಕುಸಲಮೂಲಪತಿಟ್ಠಿತಾ ಸಮಾಧಿಕ್ಖನ್ಧಧಮ್ಮಸಾರಸೀಲಸಾಖಾಪರಿವಿತ್ಥಿಣ್ಣಾ ವಿಮುತ್ತಿಪುಪ್ಫಸಾಮಞ್ಞಫಲಧರಾ ಹೋನ್ತಿ। ಇಮಿನಾಪಿ। ಮಹಾರಾಜ। ಕಾರಣೇನ ತಥಾಗತಸ್ಸ ಪರಿನಿಬ್ಬುತಸ್ಸ ಅಸಾದಿಯನ್ತಸ್ಸೇವ ಕತೋ ಅಧಿಕಾರೋ ಅವಞ್ಝೋ ಭವತಿ ಸಫಲೋತಿ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ ಯೇನ ಕಾರಣೇನ ತಥಾಗತಸ್ಸ ಪರಿನಿಬ್ಬುತಸ್ಸ ಅಸಾದಿಯನ್ತಸ್ಸೇವ ಕತೋ ಅಧಿಕಾರೋ ಅವಞ್ಝೋ ಭವತಿ ಸಫಲೋ। ಸಾದಿಯನ್ತಿ ನು ಖೋ। ಮಹಾರಾಜ। ಇಮೇ ಓಟ್ಠಾ ಗೋಣಾ ಗದ್ರಭಾ ಅಜಾ ಪಸೂ ಮನುಸ್ಸಾ ಅನ್ತೋಕುಚ್ಛಿಸ್ಮಿಂ ಕಿಮಿಕುಲಾನಂ ಸಮ್ಭವನ್ತಿ॥ ನ ಹಿ। ಭನ್ತೇತಿ। ಕಿಸ್ಸ ಪನ ತೇ। ಮಹಾರಾಜ। ಕಿಮಯೋ ತೇಸಂ ಅಸಾದಿಯನ್ತಾನಂ ಅನ್ತೋಕುಚ್ಛಿಸ್ಮಿಂ ಸಮ್ಭವಿತ್ವಾ ಬಹುಪುತ್ತನತ್ತಾ ವೇಪುಲ್ಲತಂ ಪಾಪುಣನ್ತೀತಿ॥ ಪಾಪಸ್ಸ। ಭನ್ತೇ। ಕಮ್ಮಸ್ಸ ಬಲವತಾಯ ಅಸಾದಿಯನ್ತಾನಂ ಯೇವ ತೇಸಂ ಸತ್ತಾನಂ ಅನ್ತೋಕುಚ್ಛಿಸ್ಮಿಂ ಕಿಮಯೋ ಸಮ್ಭವಿತ್ವಾ ಬಹುಪುತ್ತನತ್ತಾ ವೇಪುಲ್ಲತಂ ಪಾಪುಣನ್ತೀತಿ। ಏವಮೇವ ಖೋ। ಮಹಾರಾಜ। ತಥಾಗತಸ್ಸ ಪರಿನಿಬ್ಬುತಸ್ಸ ಅಸಾದಿಯನ್ತಸ್ಸೇವ ಧಾತುಸ್ಸ ಚ ಞಾಣಾರಮ್ಮಣಸ್ಸ ಚ ಬಲವತಾಯ ತಥಾಗತೇ ಕತೋ ಅಧಿಕಾರೋ ಅವಞ್ಝೋ ಭವತಿ ಸಫಲೋತಿ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ ಯೇನ ಕಾರಣೇನ ತಥಾಗತಸ್ಸ ಪರಿನಿಬ್ಬುತಸ್ಸ ಅಸಾದಿಯನ್ತಸ್ಸೇವ ಕತೋ ಅಧಿಕಾರೋ ಅವಞ್ಝೋ ಭವತಿ ಸಫಲೋ। ಸಾದಿಯನ್ತಿ ನು ಖೋ। ಮಹಾರಾಜ। ಇಮೇ ಮನುಸ್ಸಾ ಇಮೇ ಅಟ್ಠನವುತಿ ರೋಗಾ ಕಾಯೇ ನಿಬ್ಬತ್ತನ್ತೂತಿ॥ ನ ಹಿ। ಭನ್ತೇತಿ। ಕಿಸ್ಸ ಪನ ತೇ। ಮಹಾರಾಜ। ರೋಗಾ ಅಸಾದಿಯನ್ತಾನಂ ಕಾಯೇ ನಿಪತನ್ತೀತಿ॥ ಪುಬ್ಬೇ ಕತೇನ। ಭನ್ತೇ। ದುಚ್ಚರಿತೇನಾತಿ। ಯದಿ। ಮಹಾರಾಜ। ಪುಬ್ಬೇ ಕತಂ ಅಕುಸಲಂ ಇಧ ವೇದನೀಯಂ ಹೋತಿ। ತೇನ ಹಿ। ಮಹಾರಾಜ। ಪುಬ್ಬೇ ಕತಮ್ಪಿ ಇಧ ಕತಮ್ಪಿ ಕುಸಲಾಕುಸಲಂ ಕಮ್ಮಂ ಅವಞ್ಝಂ ಭವತಿ ಸಫಲನ್ತಿ। ಇಮಿನಾಪಿ। ಮಹಾರಾಜ। ಕಾರಣೇನ ತಥಾಗತಸ್ಸ ಪರಿನಿಬ್ಬುತಸ್ಸ ಅಸಾದಿಯನ್ತಸ್ಸೇವ ಕತೋ ಅಧಿಕಾರೋ ಅವಞ್ಝೋ ಭವತಿ ಸಫಲೋತಿ।>
      text <ಸುತಪುಬ್ಬಂ ಪನ ತಯಾ। ಮಹಾರಾಜ। ನನ್ದಕೋ ನಾಮ ಯಕ್ಖೋ ಥೇರಂ ಸಾರಿಪುತ್ತಂ ಆಸಾದಯಿತ್ವಾ ಪಥವಿಂ ಪವಿಟ್ಠೋತಿ॥ ಆಮ। ಭನ್ತೇ। ಸುಯ್ಯತಿ। ಲೋಕೇ ಪಾಕಟೋ ಏಸೋತಿ। ಅಪಿ ನು ಖೋ। ಮಹಾರಾಜ। ಥೇರೋ ಸಾರಿಪುತ್ತೋ ಸಾದಿಯಿ ನನ್ದಕಸ್ಸ ಯಕ್ಖಸ್ಸ ಮಹಾಪಥವಿಗಿಲನನ್ತಿ। ಉಬ್ಬತ್ತಿಯನ್ತೇಪಿ। ಭನ್ತೇ। ಸದೇವಕೇ ಲೋಕೇ ಪತಮಾನೇಪಿ ಛಮಾಯಂ ಚನ್ದಿಮಸೂರಿಯೇ ವಿಕಿರನ್ತೇಪಿ ಸಿನೇರುಪಬ್ಬತರಾಜೇ ಥೇರೋ ಸಾರಿಪುತ್ತೋ ನ ಪರಸ್ಸ ದುಕ್ಖಂ ಸಾದಿಯೇಯ್ಯ। ತಂ ಕಿಸ್ಸ ಹೇತು॥ ಯೇನ ಹೇತುನಾ ಥೇರೋ ಸಾರಿಪುತ್ತೋ ಕುಜ್ಝೇಯ್ಯ ವಾ ದುಸ್ಸೇಯ್ಯ ವಾ। ಸೋ ಹೇತು ಥೇರಸ್ಸ ಸಾರಿಪುತ್ತಸ್ಸ ಸಮೂಹತೋ ಸಮುಚ್ಛಿನ್ನೋ। ಹೇತುನೋ ಸಮುಗ್ಘಾತಿತತ್ತಾ। ಭನ್ತೇ। ಥೇರೋ ಸಾರಿಪುತ್ತೋ ಜೀವಿತಹಾರಕೇಪಿ ಕೋಪಂ ನ ಕರೇಯ್ಯಾತಿ। ಯದಿ। ಮಹಾರಾಜ। ಥೇರೋ ಸಾರಿಪುತ್ತೋ ನನ್ದಕಸ್ಸ ಯಕ್ಖಸ್ಸ ಪಥವಿಗಿಲನಂ ನ ಸಾದಿಯಿ। ಕಿಸ್ಸ ಪನ ನನ್ದಕೋ ಯಕ್ಖೋ ಪಥವಿಂ ಪವಿಟ್ಠೋತಿ॥ ಅಕುಸಲಸ್ಸ। ಭನ್ತೇ। ಕಮ್ಮಸ್ಸ ಬಲವತಾಯಾತಿ। ಯದಿ। ಮಹಾರಾಜ। ಅಕುಸಲಸ್ಸ ಕಮ್ಮಸ್ಸ ಬಲವತಾಯ ನನ್ದಕೋ ಯಕ್ಖೋ ಪಥವಿಂ ಪವಿಟ್ಠೋ। ಅಸಾದಿಯನ್ತಸ್ಸಾಪಿ ಕತೋ ಅಪರಾಧೋ ಅವಞ್ಝೋ ಭವತಿ ಸಫಲೋ। ತೇನ ಹಿ। ಮಹಾರಾಜ। ಅಕುಸಲಸ್ಸಪಿ ಕಮ್ಮಸ್ಸ ಬಲವತಾಯ ಅಸಾದಿಯನ್ತಸ್ಸ ಕತೋ ಅಧಿಕಾರೋ ಅವಞ್ಝೋ ಭವತಿ ಸಫಲೋತಿ। ಇಮಿನಾಪಿ। ಮಹಾರಾಜ। ಕಾರಣೇನ ತಥಾಗತಸ್ಸ ಪರಿನಿಬ್ಬುತಸ್ಸ ಅಸಾದಿಯನ್ತಸ್ಸೇವ ಕತೋ ಅಧಿಕಾರೋ ಅವಞ್ಝೋ ಭವತಿ ಸಫಲೋತಿ।>
      text <ಕತಿ ನು ಖೋ ತೇ। ಮಹಾರಾಜ। ಮನುಸ್ಸಾ। ಯೇ ಏತರಹಿ ಮಹಾಪಥವಿಂ ಪವಿಟ್ಠಾ। ಅತ್ಥಿ ತೇ ತತ್ಥ ಸವಣನ್ತಿ॥ ಆಮ। ಭನ್ತೇ। ಸುಯ್ಯತೀತಿ। ಇಙ್ಘ ತ್ವಂ। ಮಹಾರಾಜ। ಸಾವೇಹೀತಿ॥ ಚಿಞ್ಚಮಾಣವಿಕಾ। ಭನ್ತೇ। ಸುಪ್ಪಬುದ್ಧೋ ಚ ಸಕ್ಕೋ। ದೇವದತ್ತೋ ಚ ಥೇರೋ। ನನ್ದಕೋ ಚ ಯಕ್ಖೋ। ನನ್ದೋ ಚ ಮಾಣವಕೋತಿ। ಸುತಮೇತಂ। ಭನ್ತೇ। ಇಮೇ ಪಞ್ಚ ಜನಾ ಮಹಾಪಥವಿಂ ಪವಿಟ್ಠಾತಿ। ಕಿಸ್ಮಿಂ ತೇ। ಮಹಾರಾಜ। ಅಪರದ್ಧಾತಿ॥ ಭಗವತಿ ಚ। ಭನ್ತೇ। ಸಾವಕೇಸು ಚಾತಿ। ಅಪಿ ನು ಖೋ। ಮಹಾರಾಜ। ಭಗವಾ ವಾ ಸಾವಕಾ ವಾ ಸಾದಿಯಿಂಸು ಇಮೇಸಂ ಮಹಾಪಥವಿಪವಿಸನನ್ತಿ॥ ನ ಹಿ ಭನ್ತೇತಿ। ತೇನ ಹಿ। ಮಹಾರಾಜ। ತಥಾಗತಸ್ಸ ಪರಿನಿಬ್ಬುತಸ್ಸ ಅಸಾದಿಯನ್ತಸ್ಸೇವ ಕತೋ ಅಧಿಕಾರೋ ಅವಞ್ಝೋ ಭವತಿ ಸಫಲೋತಿ। ಸುವಿಞ್ಞಾಪಿತೋ। ಭನ್ತೇ ನಾಗಸೇನ। ಪಞ್ಹೋ ಗಮ್ಭೀರೋ ಉತ್ತಾನೀಕತೋ। ಗುಯ್ಹಂ ವಿದಂಸಿತಂ। ಗಣ್ಠಿ ಭಿನ್ನೋ। ಗಹನಂ ಅಗಹನಂ ಕತಂ। ನಟ್ಠಾ ಪರವಾದಾ। ಭಗ್ಗಾ ಕುದಿಟ್ಠೀ। ನಿಪ್ಪಭಾ ಜಾತಾ ಕುತಿತ್ಥಿಯಾ। ತ್ವಂ ಗಣೀವರಪವರಮಾಸಜ್ಜಾತಿ।>
      stand <ಕತಾಧಿಕಾರಸಫಲಪಞ್ಹೋ ಪಠಮೋ।>
    text <೨॥ ಸಬ್ಬಞ್ಞುಭಾವಪಞ್ಹೋ>
      text <೨>, <ಭನ್ತೇ ನಾಗಸೇನ। ಬುದ್ಧೋ ಸಬ್ಬಞ್ಞೂತಿ॥ ಆಮ। ಮಹಾರಾಜ। ಭಗವಾ ಸಬ್ಬಞ್ಞೂ। ನ ಚ ಭಗವತೋ ಸತತಂ ಸಮಿತಂ ಞಾಣದಸ್ಸನಂ ಪಚ್ಚುಪಟ್ಠಿತಂ। ಆವಜ್ಜನಪಟಿಬದ್ಧಂ ಭಗವತೋ ಸಬ್ಬಞ್ಞುತಞಾಣಂ। ಆವಜ್ಜಿತ್ವಾ ಯದಿಚ್ಛಕಂ ಜಾನಾತೀತಿ। ತೇನ ಹಿ। ಭನ್ತೇ ನಾಗಸೇನ। ಬುದ್ಧೋ ಅಸಬ್ಬಞ್ಞೂತಿ। ಯದಿ ತಸ್ಸ ಪರಿಯೇಸನಾಯ ಸಬ್ಬಞ್ಞುತಞಾಣಂ ಹೋತೀತಿ। ವಾಹಸತಂ ಖೋ। ಮಹಾರಾಜ। ವೀಹೀನಂ ಅಡ್ಢಚೂಳಞ್ಚ ವಾಹಾ ವೀಹಿಸತ್ತಮ್ಬಣಾನಿ ದ್ವೇ ಚ ತುಮ್ಬಾ ಏಕಚ್ಛರಾಕ್ಖಣೇ ಪವತ್ತಚಿತ್ತಸ್ಸ ಏತ್ತಕಾ ವೀಹೀ ಲಕ್ಖಂ ಠಪೀಯಮಾನಾ ಪರಿಕ್ಖಯಂ ಪರಿಯಾದಾನಂ ಗಚ್ಛೇಯ್ಯುಂ॥>
      text <ತತ್ರಿಮೇ ಸತ್ತವಿಧಾ ಚಿತ್ತಾ ಪವತ್ತನ್ತಿ। ಯೇ ತೇ। ಮಹಾರಾಜ। ಸರಾಗಾ ಸದೋಸಾ ಸಮೋಹಾ ಸಕಿಲೇಸಾ ಅಭಾವಿತಕಾಯಾ ಅಭಾವಿತಸೀಲಾ ಅಭಾವಿತಚಿತ್ತಾ ಅಭಾವಿತಪಞ್ಞಾ। ತೇಸಂ ತಂ ಚಿತ್ತಂ ಗರುಕಂ ಉಪ್ಪಜ್ಜತಿ ದನ್ಧಂ ಪವತ್ತತಿ। ಕಿಂ ಕಾರಣಾ॥ ಅಭಾವಿತತ್ತಾ ಚಿತ್ತಸ್ಸ। ಯಥಾ। ಮಹಾರಾಜ। ವಂಸನಾಳಸ್ಸ ವಿತತಸ್ಸ ವಿಸಾಲಸ್ಸ ವಿತ್ಥಿಣ್ಣಸ್ಸ ಸಂಸಿಬ್ಬಿತವಿಸಿಬ್ಬಿತಸ್ಸ ಸಾಖಾಜಟಾಜಟಿತಸ್ಸ ಆಕಡ್ಢಿಯನ್ತಸ್ಸ ಗರುಕಂ ಹೋತಿ ಆಗಮನಂ ದನ್ಧಂ। ಕಿಂ ಕಾರಣಾ॥ ಸಂಸಿಬ್ಬಿತವಿಸಿಬ್ಬಿತತ್ತಾ ಸಾಖಾನಂ। ಏವಮೇವ ಖೋ। ಮಹಾರಾಜ। ಯೇ ತೇ ಸರಾಗಾ ಸದೋಸಾ ಸಮೋಹಾ ಸಕಿಲೇಸಾ ಅಭಾವಿತಕಾಯಾ ಅಭಾವಿತಸೀಲಾ ಅಭಾವಿತಚಿತ್ತಾ ಅಭಾವಿತಪಞ್ಞಾ। ತೇಸಂ ತಂ ಚಿತ್ತಂ ಗರುಕಂ ಉಪ್ಪಜ್ಜತಿ ದನ್ಧಂ ಪವತ್ತತಿ। ಕಿಂ ಕಾರಣಾ॥ ಸಂಸಿಬ್ಬಿತವಿಸಿಬ್ಬಿತತ್ತಾ ಕಿಲೇಸೇಹಿ। ಇದಂ ಪಠಮಂ ಚಿತ್ತಂ।>
      text <ತತ್ರಿದಂ ದುತಿಯಂ ಚಿತ್ತಂ ವಿಭತ್ತಮಾಪಜ್ಜತಿ ಯೇ ತೇ। ಮಹಾರಾಜ। ಸೋತಾಪನ್ನಾ ಪಿಹಿತಾಪಾಯಾ ದಿಟ್ಠಿಪ್ಪತ್ತಾ ವಿಞ್ಞಾತಸತ್ಥುಸಾಸನಾ। ತೇಸಂ ತಂ ಚಿತ್ತಂ ತೀಸು ಠಾನೇಸು ಲಹುಕಂ ಉಪ್ಪಜ್ಜತಿ ಲಹುಕಂ ಪವತ್ತತಿ। ಉಪರಿಭೂಮೀಸು ಗರುಕಂ ಉಪ್ಪಜ್ಜತಿ ದನ್ಧಂ ಪವತ್ತತಿ। ಕಿಂ ಕಾರಣಾ॥ ತೀಸು ಠಾನೇಸು ಚಿತ್ತಸ್ಸ ಪರಿಸುದ್ಧತ್ತಾ ಉಪರಿ ಕಿಲೇಸಾನಂ ಅಪ್ಪಹೀನತ್ತಾ। ಯಥಾ। ಮಹಾರಾಜ। ವಂಸನಾಳಸ್ಸ ತಿಪಬ್ಬಗಣ್ಠಿಪರಿಸುದ್ಧಸ್ಸ ಉಪರಿ ಸಾಖಾಜಟಾಜಟಿತಸ್ಸ ಆಕಡ್ಢಿಯನ್ತಸ್ಸ ಯಾವ ತಿಪಬ್ಬಂ ತಾವ ಲಹುಕಂ ಏತಿ। ತತೋ ಉಪರಿ ಥದ್ಧಂ। ಕಿಂ ಕಾರಣಾ॥ ಹೇಟ್ಠಾ ಪರಿಸುದ್ಧತ್ತಾ ಉಪರಿ ಸಾಖಾಜಟಾಜಟಿತತ್ತಾ। ಏವಮೇವ ಖೋ। ಮಹಾರಾಜ। ಯೇ ತೇ ಸೋತಾಪನ್ನಾ ಪಿಹಿತಾಪಾಯಾ ದಿಟ್ಠಿಪ್ಪತ್ತಾ ವಿಞ್ಞಾತಸತ್ಥುಸಾಸನಾ। ತೇಸಂ ತಂ ಚಿತ್ತಂ ತೀಸು ಠಾನೇಸು ಲಹುಕಂ ಉಪ್ಪಜ್ಜತಿ ಲಹುಕಂ ಪವತ್ತತಿ। ಉಪರಿಭೂಮೀಸು ಗರುಕಂ ಉಪ್ಪಜ್ಜತಿ ದನ್ಧಂ ಪವತ್ತತಿ। ಕಿಂ ಕಾರಣಾ॥ ತೀಸು ಠಾನೇಸು ಚಿತ್ತಸ್ಸ ಪರಿಸುದ್ಧತ್ತಾ ಉಪರಿ ಕಿಲೇಸಾನಂ ಅಪ್ಪಹೀನತ್ತಾ। ಇದಂ ದುತಿಯಂ ಚಿತ್ತಂ।>
      text <ತತ್ರಿದಂ ತತಿಯಂ ಚಿತ್ತಂ ವಿಭತ್ತಮಾಪಜ್ಜತಿ ಯೇ ತೇ। ಮಹಾರಾಜ। ಸಕದಾಗಾಮಿನೋ। ಯೇಸಂ ರಾಗದೋಸಮೋಹಾ ತನುಭೂತಾ। ತೇಸಂ ತಂ ಚಿತ್ತಂ ಪಞ್ಚಸು ಠಾನೇಸು ಲಹುಕಂ ಉಪ್ಪಜ್ಜತಿ ಲಹುಕಂ ಪವತ್ತತಿ। ಉಪರಿಭೂಮೀಸು ಗರುಕಂ ಉಪ್ಪಜ್ಜತಿ ದನ್ಧಂ ಪವತ್ತತಿ। ಕಿಂ ಕಾರಣಾ॥ ಪಞ್ಚಸು ಠಾನೇಸು ಚಿತ್ತಸ್ಸ ಪರಿಸುದ್ಧತ್ತಾ ಉಪರಿ ಕಿಲೇಸಾನಂ ಅಪ್ಪಹೀನತ್ತಾ। ಯಥಾ। ಮಹಾರಾಜ। ವಂಸನಾಳಸ್ಸ ಪಞ್ಚಪಬ್ಬಗಣ್ಠಿಪರಿಸುದ್ಧಸ್ಸ ಉಪರಿ ಸಾಖಾಜಟಾಜಟಿತಸ್ಸ ಆಕಡ್ಢಿಯನ್ತಸ್ಸ ಯಾವ ಪಞ್ಚಪಬ್ಬಂ ತಾವ ಲಹುಕಂ ಏತಿ। ತತೋ ಉಪರಿ ಥದ್ಧಂ। ಕಿಂ ಕಾರಣಾ॥ ಹೇಟ್ಠಾ ಪರಿಸುದ್ಧತ್ತಾ ಉಪರಿ ಸಾಖಾಜಟಾಜಟಿತತ್ತಾ। ಏವಮೇವ ಖೋ। ಮಹಾರಾಜ। ಯೇ ತೇ ಸಕದಾಗಾಮಿನೋ। ಯೇಸಂ ರಾಗದೋಸಮೋಹಾ ತನುಭೂತಾ। ತೇಸಂ ತಂ ಚಿತ್ತಂ ಪಞ್ಚಸು ಠಾನೇಸು ಲಹುಕಂ ಉಪ್ಪಜ್ಜತಿ ಲಹುಕಂ ಪವತ್ತತಿ। ಉಪರಿಭೂಮೀಸು ಗರುಕಂ ಉಪ್ಪಜ್ಜತಿ ದನ್ಧಂ ಪವತ್ತತಿ। ಕಿಂ ಕಾರಣಾ॥ ಪಞ್ಚಸು ಠಾನೇಸು ಚಿತ್ತಸ್ಸ ಪರಿಸುದ್ಧತ್ತಾ ಉಪರಿ ಕಿಲೇಸಾನಂ ಅಪ್ಪಹೀನತ್ತಾ। ಇದಂ ತತಿಯಂ ಚಿತ್ತಂ।>
      text <ತತ್ರಿದಂ ಚತುತ್ಥಂ ಚಿತ್ತಂ ವಿಭತ್ತಮಾಪಜ್ಜತಿ ಯೇ ತೇ। ಮಹಾರಾಜ। ಅನಾಗಾಮಿನೋ। ಯೇಸಂ ಪಞ್ಚೋರಮ್ಭಾಗಿಯಾನಿ ಸಞ್ಞೋಜನಾನಿ ಪಹೀನಾನಿ। ತೇಸಂ ತಂ ಚಿತ್ತಂ ದಸಸು ಠಾನೇಸು ಲಹುಕಂ ಉಪ್ಪಜ್ಜತಿ ಲಹುಕಂ ಪವತ್ತತಿ। ಉಪರಿಭೂಮೀಸು ಗರುಕಂ ಉಪ್ಪಜ್ಜತಿ ದನ್ಧಂ ಪವತ್ತತಿ। ಕಿಂ ಕಾರಣಾ॥ ದಸಸು ಠಾನೇಸು ಚಿತ್ತಸ್ಸ ಪರಿಸುದ್ಧತ್ತಾ ಉಪರಿ ಕಿಲೇಸಾನಂ ಅಪ್ಪಹೀನತ್ತಾ। ಯಥಾ। ಮಹಾರಾಜ। ವಂಸನಾಳಸ್ಸ ದಸಪಬ್ಬಗಣ್ಠಿಪರಿಸುದ್ಧಸ್ಸ ಉಪರಿ ಸಾಖಾಜಟಾಜಟಿತಸ್ಸ ಆಕಡ್ಢಿಯನ್ತಸ್ಸ ಯಾವ ದಸಪಬ್ಬಂ ತಾವ ಲಹುಕಂ ಏತಿ। ತತೋ ಉಪರಿ ಥದ್ಧಂ। ಕಿಂ ಕಾರಣಾ॥ ಹೇಟ್ಠಾ ಪರಿಸುದ್ಧತ್ತಾ ಉಪರಿ ಸಾಖಾಜಟಾಜಟಿತತ್ತಾ। ಏವಮೇವ ಖೋ। ಮಹಾರಾಜ। ಯೇ ತೇ ಅನಾಗಾಮಿನೋ। ಯೇಸಂ ಪಞ್ಚೋರಮ್ಭಾಗಿಯಾನಿ ಸಞ್ಞೋಜನಾನಿ ಪಹೀನಾನಿ। ತೇಸಂ ತಂ ಚಿತ್ತಂ ದಸಸು ಠಾನೇಸು ಲಹುಕಂ ಉಪ್ಪಜ್ಜತಿ ಲಹುಕಂ ಪವತ್ತತಿ। ಉಪರಿಭೂಮೀಸು ಗರುಕಂ ಉಪ್ಪಜ್ಜತಿ ದನ್ಧಂ ಪವತ್ತತಿ। ಕಿಂ ಕಾರಣಾ॥ ದಸಸು ಠಾನೇಸು ಚಿತ್ತಸ್ಸ ಪರಿಸುದ್ಧತ್ತಾ ಉಪರಿ ಕಿಲೇಸಾನಂ ಅಪ್ಪಹೀನತ್ತಾ। ಇದಂ ಚತುತ್ಥಂ ಚಿತ್ತಂ।>
      text <ತತ್ರಿದಂ ಪಞ್ಚಮಂ ಚಿತ್ತಂ ವಿಭತ್ತಮಾಪಜ್ಜತಿ ಯೇ ತೇ। ಮಹಾರಾಜ। ಅರಹನ್ತೋ ಖೀಣಾಸವಾ ಧೋತಮಲಾ ವನ್ತಕಿಲೇಸಾ ವುಸಿತವನ್ತೋ ಕತಕರಣೀಯಾ ಓಹಿತಭಾರಾ ಅನುಪ್ಪತ್ತಸದತ್ಥಾ ಪರಿಕ್ಖೀಣಭವಸಞ್ಞೋಜನಾ ಪತ್ತಪಟಿಸಮ್ಭಿದಾ ಸಾವಕಭೂಮೀಸು ಪರಿಸುದ್ಧಾ। ತೇಸಂ ತಂ ಚಿತ್ತಂ ಸಾವಕವಿಸಯೇ ಲಹುಕಂ ಉಪ್ಪಜ್ಜತಿ ಲಹುಕಂ ಪವತ್ತತಿ। ಪಚ್ಚೇಕಬುದ್ಧಭೂಮೀಸು ಗರುಕಂ ಉಪ್ಪಜ್ಜತಿ ದನ್ಧಂ ಪವತ್ತತಿ। ಕಿಂ ಕಾರಣಾ॥ ಪರಿಸುದ್ಧತ್ತಾ ಸಾವಕವಿಸಯೇ। ಅಪರಿಸುದ್ಧತ್ತಾ ಪಚ್ಚೇಕಬುದ್ಧವಿಸಯೇ। ಯಥಾ। ಮಹಾರಾಜ। ವಂಸನಾಳಸ್ಸ ಸಬ್ಬಪಬ್ಬಗಣ್ಠಿಪರಿಸುದ್ಧಸ್ಸ ಆಕಡ್ಢಿಯನ್ತಸ್ಸ ಲಹುಕಂ ಹೋತಿ ಆಗಮನಂ ಅದನ್ಧಂ। ಕಿಂ ಕಾರಣಾ॥ ಸಬ್ಬಪಬ್ಬಗಣ್ಠಿಪರಿಸುದ್ಧತ್ತಾ ಅಗಹನತ್ತಾ ವಂಸಸ್ಸ। ಏವಮೇವ ಖೋ। ಮಹಾರಾಜ। ಯೇ ತೇ ಅರಹನ್ತೋ ಖೀಣಾಸವಾ ಧೋತಮಲಾ ವನ್ತಕಿಲೇಸಾ ವುಸಿತವನ್ತೋ ಕತಕರಣೀಯಾ ಓಹಿತಭಾರಾ ಅನುಪ್ಪತ್ತಸದತ್ಥಾ ಪರಿಕ್ಖೀಣಭವಸಞ್ಞೋಜನಾ ಪತ್ತಪಟಿಸಮ್ಭಿದಾ ಸಾವಕಭೂಮೀಸು ಪರಿಸುದ್ಧಾ। ತೇಸಂ ತಂ ಚಿತ್ತಂ ಸಾವಕವಿಸಯೇ ಲಹುಕಂ ಉಪ್ಪಜ್ಜತಿ ಲಹುಕಂ ಪವತ್ತತಿ। ಪಚ್ಚೇಕಬುದ್ಧಭೂಮೀಸು ಗರುಕಂ ಉಪ್ಪಜ್ಜತಿ ದನ್ಧಂ ಪವತ್ತತಿ। ಕಿಂ ಕಾರಣಾ॥ ಪರಿಸುದ್ಧತ್ತಾ ಸಾವಕವಿಸಯೇ। ಅಪರಿಸುದ್ಧತ್ತಾ ಪಚ್ಚೇಕಬುದ್ಧವಿಸಯೇ। ಇದಂ ಪಞ್ಚಮಂ ಚಿತ್ತಂ।>
      text <ತತ್ರಿದಂ ಛಟ್ಠಂ ಚಿತ್ತಂ ವಿಭತ್ತಮಾಪಜ್ಜತಿ ಯೇ ತೇ। ಮಹಾರಾಜ। ಪಚ್ಚೇಕಬುದ್ಧಾ ಸಯಮ್ಭುನೋ ಅನಾಚರಿಯಕಾ ಏಕಚಾರಿನೋ ಖಗ್ಗವಿಸಾಣಕಪ್ಪಾ ಸಕವಿಸಯೇ ಪರಿಸುದ್ಧವಿಮಲಚಿತ್ತಾ। ತೇಸಂ ತಂ ಚಿತ್ತಂ ಸಕವಿಸಯೇ ಲಹುಕಂ ಉಪ್ಪಜ್ಜತಿ ಲಹುಕಂ ಪವತ್ತತಿ। ಸಬ್ಬಞ್ಞುಬುದ್ಧಭೂಮೀಸು ಗರುಕಂ ಉಪ್ಪಜ್ಜತಿ ದನ್ಧಂ ಪವತ್ತತಿ। ಕಿಂ ಕಾರಣಾ॥ ಪರಿಸುದ್ಧತ್ತಾ ಸಕವಿಸಯೇ ಮಹನ್ತತ್ತಾ ಸಬ್ಬಞ್ಞುಬುದ್ಧವಿಸಯಸ್ಸ। ಯಥಾ। ಮಹಾರಾಜ। ಪುರಿಸೋ ಸಕವಿಸಯಂ ಪರಿತ್ತಂ ನದಿಂ ರತ್ತಿಮ್ಪಿ ದಿವಾಪಿ ಯದಿಚ್ಛಕ ಅಚ್ಛಮ್ಭಿತೋ ಓತರೇಯ್ಯ। ಅಥ ಪರತೋ ಮಹಾಸಮುದ್ದಂ ಗಮ್ಭೀರಂ ವಿತ್ಥತಂ ಅಗಾಧಮಪಾರಂ ದಿಸ್ವಾ ಭಾಯೇಯ್ಯ। ದನ್ಧಾಯೇಯ್ಯ ನ ವಿಸಹೇಯ್ಯ ಓತರಿತುಂ। ಕಿಂ ಕಾರಣಾ॥ ತಿಣ್ಣತ್ತಾ ಸಕವಿಸಯಸ್ಸ। ಮಹನ್ತತ್ತಾ ಚ ಮಹಾಸಮುದ್ದಸ್ಸ। ಏವಮೇವ ಖೋ। ಮಹಾರಾಜ। ಯೇ ತೇ ಪಚ್ಚೇಕಬುದ್ಧಾ ಸಯಮ್ಭುನೋ ಅನಾಚರಿಯಕಾ ಏಕಚಾರಿನೋ ಖಗ್ಗವಿಸಾಣಕಪ್ಪಾ ಸಕವಿಸಯೇ ಪರಿಸುದ್ಧವಿಮಲಚಿತ್ತಾ। ತೇಸಂ ತಂ ಚಿತ್ತಂ ಸಕವಿಸಯೇ ಲಹುಕಂ ಉಪ್ಪಜ್ಜತಿ ಲಹುಕಂ ಪವತ್ತತಿ। ಸಬ್ಬಞ್ಞುಬುದ್ಧಭೂಮೀಸು ಗರುಕಂ ಉಪ್ಪಜ್ಜತಿ ದನ್ಧಂ ಪವತ್ತತಿ। ಕಿಂ ಕಾರಣಾ॥ ಪರಿಸುದ್ಧತ್ತಾ ಸಕವಿಸಯೇ ಮಹನ್ತತ್ತಾ ಸಬ್ಬಞ್ಞುಬುದ್ಧವಿಸಯಸ್ಸ। ಇದಂ ಛಟ್ಠಂ ಚಿತ್ತಂ।>
      text <ತತ್ರಿದಂ ಸತ್ತಮಂ ಚಿತ್ತಂ ವಿಭತ್ತಮಾಪಜ್ಜತಿ ಯೇ ತೇ। ಮಹಾರಾಜ। ಸಮ್ಮಾಸಮ್ಬುದ್ಧಾ ಸಬ್ಬಞ್ಞುನೋ ದಸಬಲಧರಾ ಚತುವೇಸಾರಜ್ಜವಿಸಾರದಾ ಅಟ್ಠಾರಸಹಿ ಬುದ್ಧಧಮ್ಮೇಹಿ ಸಮನ್ನಾಗತಾ ಅನನ್ತಜಿನಾ ಅನಾವರಣಞಾಣಾ। ತೇಸಂ ತಂ ಚಿತ್ತಂ ಸಬ್ಬತ್ಥ ಲಹುಕಂ ಉಪ್ಪಜ್ಜತಿ ಲಹುಕಂ ಪವತ್ತತಿ। ಕಿಂ ಕಾರಣಾ॥ ಸಬ್ಬತ್ಥ ಪರಿಸುದ್ಧತ್ತಾ। ಅಪಿ ನು ಖೋ। ಮಹಾರಾಜ। ನಾರಾಚಸ್ಸ ಸುಧೋತಸ್ಸ ವಿಮಲಸ್ಸ ನಿಗ್ಗಣ್ಠಿಸ್ಸ ಸುಖುಮಧಾರಸ್ಸ ಅಜಿಮ್ಹಸ್ಸ ಅವಙ್ಕಸ್ಸ ಅಕುಟಿಲಸ್ಸ ದಳ್ಹಚಾಪಸಮಾರೂಳ್ಹಸ್ಸ ಖೋಮಸುಖುಮೇ ವಾ ಕಪ್ಪಾಸಸುಖುಮೇ ವಾ ಕಮ್ಬಲಸುಖುಮೇ ವಾ ಬಲವನಿಪಾತಿತಸ್ಸ ದನ್ಧಾಯಿತತ್ತಂ ವಾ ಲಗ್ಗನಂ ವಾ ಹೋತೀತಿ॥ ನ ಹಿ। ಭನ್ತೇ। ಕಿಂ ಕಾರಣಾ॥ ಸುಖುಮತ್ತಾ ವತ್ಥಾನಂ ಸುಧೋತತ್ತಾ ನಾರಾಚಸ್ಸ ನಿಪಾತಸ್ಸ ಚ ಬಲವತ್ತಾತಿ। ಏವಮೇವ ಖೋ। ಮಹಾರಾಜ। ಯೇ ತೇ ಸಮ್ಮಾಸಮ್ಬುದ್ಧಾ ಸಬ್ಬಞ್ಞುನೋ ದಸಬಲಧರಾ ಚತುವೇಸಾರಜ್ಜವಿಸಾರದಾ ಅಟ್ಠಾರಸಹಿ ಬುದ್ಧಧಮ್ಮೇಹಿ ಸಮನ್ನಾಗತಾ ಅನನ್ತಜಿನಾ ಅನಾವರಣಞಾಣಾ। ತೇಸಂ ತಂ ಚಿತ್ತಂ ಸಬ್ಬತ್ಥ ಲಹುಕಂ ಉಪ್ಪಜ್ಜತಿ ಲಹುಕಂ ಪವತ್ತತಿ। ಕಿಂ ಕಾರಣಾ॥ ಸಬ್ಬತ್ಥ ಪರಿಸುದ್ಧತ್ತಾ। ಇದಂ ಸತ್ತಮಂ ಚಿತ್ತಂ।>
      text <ತತ್ರ। ಮಹಾರಾಜ। ಯದಿದಂ ಸಬ್ಬಞ್ಞುಬುದ್ಧಾನಂ ಚಿತ್ತಂ। ತಂ ಛನ್ನಮ್ಪಿ ಚಿತ್ತಾನಂ ಗಣನಂ ಅತಿಕ್ಕಮಿತ್ವಾ ಅಸಙ್ಖ್ಯೇಯ್ಯೇನ ಗುಣೇನ ಪರಿಸುದ್ಧಞ್ಚ ಲಹುಕಞ್ಚ। ಯಸ್ಮಾ ಚ ಭಗವತೋ ಚಿತ್ತಂ ಪರಿಸುದ್ಧಞ್ಚ ಲಹುಕಞ್ಚ। ತಸ್ಮಾ। ಮಹಾರಾಜ। ಭಗವಾ ಯಮಕಪಾಟಿಹೀರಂ ದಸ್ಸೇತಿ। ಯಮಕಪಾಟಿಹೀರೇ। ಮಹಾರಾಜ। ಞಾತಬ್ಬಂ ಬುದ್ಧಾನಂ ಭಗವನ್ತಾನಂ ಚಿತ್ತಂ ಏವಂ ಲಹುಪರಿವತ್ತನ್ತಿ। ನ ತತ್ಥ ಸಕ್ಕಾ ಉತ್ತರಿಂ ಕಾರಣಂ ವತ್ತುಂ। ತೇಪಿ। ಮಹಾರಾಜ। ಪಾಟಿಹೀರಾ ಸಬ್ಬಞ್ಞುಬುದ್ಧಾನಂ ಚಿತ್ತಂ ಉಪಾದಾಯ ಗಣನಮ್ಪಿ ಸಙ್ಖಮ್ಪಿ ಕಲಮ್ಪಿ ಕಲಭಾಗಮ್ಪಿ ನ ಉಪೇನ್ತಿ। ಆವಜ್ಜನಪಟಿಬದ್ಧಂ। ಮಹಾರಾಜ। ಭಗವತೋ ಸಬ್ಬಞ್ಞುತಞಾಣಂ। ಆವಜ್ಜೇತ್ವಾ ಯದಿಚ್ಛಕಂ ಜಾನಾತಿ।>
      text <ಯಥಾ। ಮಹಾರಾಜ। ಪುರಿಸೋ ಹತ್ಥೇ ಠಪಿತಂ ಯಂ ಕಿಞ್ಚಿ ದುತಿಯೇ ಹತ್ಥೇ ಠಪೇಯ್ಯ ವಿವಟೇನ ಮುಖೇನ ವಾಚಂ ನಿಚ್ಛಾರೇಯ್ಯ। ಮುಖಗತಂ ಭೋಜನಂ ಗಿಲೇಯ್ಯ। ಉಮ್ಮೀಲೇತ್ವಾ ವಾ ನಿಮೀಲೇಯ್ಯ। ನಿಮೀಲೇತ್ವಾ ವಾ ಉಮ್ಮೀಲೇಯ್ಯ। ಸಮಿಞ್ಜಿತಂ ವಾ ಬಾಹಂ ಪಸಾರೇಯ್ಯ। ಪಸಾರಿತಂ ವಾ ಬಾಹಂ ಸಮಿಞ್ಜೇಯ್ಯ। ಚಿರತರಂ ಏತಂ। ಮಹಾರಾಜ। ಲಹುತರಂ ಭಗವತೋ ಸಬ್ಬಞ್ಞುತಞಾಣಂ। ಲಹುತರಂ ಆವಜ್ಜನಂ। ಆವಜ್ಜೇತ್ವಾ ಯದಿಚ್ಛಕಂ ಜಾನಾತಿ। ಆವಜ್ಜನವಿಕಲಮತ್ತಕೇನ ನ ತಾವತಾ ಬುದ್ಧಾ ಭಗವನ್ತೋ ಅಸಬ್ಬಞ್ಞುನೋ ನಾಮ ಹೋನ್ತೀತಿ।>
      text <ಆವಜ್ಜನಮ್ಪಿ। ಭನ್ತೇ ನಾಗಸೇನ। ಪರಿಯೇಸನಾಯ ಕಾತಬ್ಬಂ। ಇಙ್ಘ ಮಂ ತತ್ಥ ಕಾರಣೇನ ಸಞ್ಞಾಪೇಹೀತಿ। ಯಥಾ। ಮಹಾರಾಜ। ಪುರಿಸಸ್ಸ ಅಡ್ಢಸ್ಸ ಮಹದ್ಧನಸ್ಸ ಮಹಾಭೋಗಸ್ಸ ಪಹೂತಜಾತರೂಪರಜತಸ್ಸ ಪಹೂತವಿತ್ತೂಪಕರಣಸ್ಸ ಪಹೂತಧನಧಞ್ಞಸ್ಸ ಸಾಲಿವೀಹಿಯವತಣ್ಡುಲತಿಲಮುಗ್ಗಮಾಸಪುಬ್ಬಣ್ಣಾಪರಣ್ಣಸಪ್ಪಿತೇಲನವನೀತಖೀರದಧಿಮಧುಗುಳಫಾಣಿತಾ ಚ ಖಳೋಪಿಕುಮ್ಭಿಪೀಠರಕೋಟ್ಠಭಾಜನಗತಾ ಭವೇಯ್ಯುಂ। ತಸ್ಸ ಚ ಪುರಿಸಸ್ಸ ಪಾಹುನಕೋ ಆಗಚ್ಛೇಯ್ಯ ಭತ್ತಾರಹೋ ಭತ್ತಾಭಿಕಙ್ಖೀ। ತಸ್ಸ ಚ ಗೇಹೇ ಯಂ ರನ್ಧಂ ಭೋಜನಂ। ತಂ ಪರಿನಿಟ್ಠಿತಂ ಭವೇಯ್ಯ। ಕುಮ್ಭಿತೋ ತಣ್ಡುಲೇ ನೀಹರಿತ್ವಾ ಭೋಜನಂ ರನ್ಧೇಯ್ಯ। ಅಪಿ ಚ ಖೋ ಸೋ। ಮಹಾರಾಜ। ತಾವತಕೇನ ಭೋಜನವೇಕಲ್ಲಮತ್ತಕೇನ ಅಧನೋ ನಾಮ ಕಪಣೋ ನಾಮ ಭವೇಯ್ಯಾತಿ॥ ನ ಹಿ। ಭನ್ತೇ। ಚಕ್ಕವತ್ತಿರಞ್ಞೋ ಘರೇಪಿ। ಭನ್ತೇ। ಅಕಾಲೇ ಭೋಜನವೇಕಲ್ಲಂ ಹೋತಿ। ಕಿಂ ಪನ ಗಹಪತಿಕಸ್ಸಾತಿ॥ ಏವಮೇವ ಖೋ। ಮಹಾರಾಜ। ತಥಾಗತಸ್ಸ ಆವಜ್ಜನವಿಕಲಮತ್ತಕಂ ಸಬ್ಬಞ್ಞುತಞಾಣಂ ಆವಜ್ಜೇತ್ವಾ ಯದಿಚ್ಛಕಂ ಜಾನಾತಿ।>
      text <ಯಥಾ ವಾ ಪನ। ಮಹಾರಾಜ। ರುಕ್ಖೋ ಅಸ್ಸ ಫಲಿತೋ ಓಣತವಿನತೋ ಪಿಣ್ಡಿಭಾರಭರಿತೋ। ನ ಕಿಞ್ಚಿ ತತ್ಥ ಪತಿತಂ ಫಲಂ ಭವೇಯ್ಯ। ಅಪಿ ನು ಖೋ ಸೋ। ಮಹಾರಾಜ। ರುಕ್ಖೋ ತಾವತಕೇನ ಪತಿತಫಲವೇಕಲ್ಲಮತ್ತಕೇನ ಅಫಲೋ ನಾಮ ಭವೇಯ್ಯಾತಿ॥ ನ ಹಿ। ಭನ್ತೇ। ಪತನಪಟಿಬದ್ಧಾನಿ ತಾನಿ ರುಕ್ಖಫಲಾನಿ। ಪತಿತೇ ಯದಿಚ್ಛಕಂ ಲಭತೀತಿ। ಏವಮೇವ ಖೋ। ಮಹಾರಾಜ। ತಥಾಗತಸ್ಸ ಆವಜ್ಜನಪಟಿಬದ್ಧಂ ಸಬ್ಬಞ್ಞುತಞಾಣಂ ಆವಜ್ಜೇತ್ವಾ ಯದಿಚ್ಛಕಂ ಜಾನಾತೀತಿ।>
      text <ಭನ್ತೇ ನಾಗಸೇನ। ಆವಜ್ಜೇತ್ವಾ ಆವಜ್ಜೇತ್ವಾ ಬುದ್ಧೋ ಯದಿಚ್ಛಕಂ ಜಾನಾತೀತಿ॥ ಆಮ। ಮಹಾರಾಜ। ಭಗವಾ ಆವಜ್ಜೇತ್ವಾ ಆವಜ್ಜೇತ್ವಾ ಯದಿಚ್ಛಕಂ ಜಾನಾತೀತಿ।>
      text <ಯಥಾ। ಮಹಾರಾಜ। ಚಕ್ಕವತ್ತೀ ರಾಜಾ ಯದಾ ಚಕ್ಕರತನಂ ಸರತಿ ಉಪೇತು ಮೇ ಚಕ್ಕರತನನ್ತಿ। ಸರಿತೇ ಚಕ್ಕರತನಂ ಉಪೇತಿ। ಏವಮೇವ ಖೋ। ಮಹಾರಾಜ। ತಥಾಗತೋ ಆವಜ್ಜೇತ್ವಾ ಆವಜ್ಜೇತ್ವಾ ಯದಿಚ್ಛಕಂ ಜಾನಾತೀತಿ। ದಳ್ಹಂ। ಭನ್ತೇ ನಾಗಸೇನ। ಕಾರಣಂ। ಬುದ್ಧೋ ಸಬ್ಬಞ್ಞೂ। ಸಮ್ಪಟಿಚ್ಛಾಮ ಬುದ್ಧೋ ಸಬ್ಬಞ್ಞೂತಿ।>
      stand <ಬುದ್ಧಸಬ್ಬಞ್ಞುಭಾವಪಞ್ಹೋ ದುತಿಯೋ।>
    text <೩॥ ದೇವದತ್ತಪಬ್ಬಜ್ಜಪಞ್ಹೋ>
      text <೩>, <ಭನ್ತೇ ನಾಗಸೇನ। ದೇವದತ್ತೋ ಕೇನ ಪಬ್ಬಾಜಿತೋತಿ॥ ಛ ಯಿಮೇ। ಮಹಾರಾಜ। ಖತ್ತಿಯಕುಮಾರಾ ಭದ್ದಿಯೋ ಚ ಅನುರುದ್ಧೋ ಚ ಆನನ್ದೋ ಚ ಭಗು ಚ ಕಿಮಿಲೋ ಚ ದೇವದತ್ತೋ ಚ ಉಪಾಲಿಕಪ್ಪಕೋ ಸತ್ತಮೋ ಅಭಿಸಮ್ಬುದ್ಧೇ ಸತ್ಥರಿ ಸಕ್ಯಕುಲಾನನ್ದಜನನೇ ಭಗವನ್ತಂ ಅನುಪಬ್ಬಜನ್ತಾ ನಿಕ್ಖಮಿಂಸು। ತೇ ಭಗವಾ ಪಬ್ಬಾಜೇಸೀತಿ। ನನು। ಭನ್ತೇ। ದೇವದತ್ತೇನ ಪಬ್ಬಜಿತ್ವಾ ಸಙ್ಘೋ ಭಿನ್ನೋತಿ॥ ಆಮ। ಮಹಾರಾಜ। ದೇವದತ್ತೇನ ಪಬ್ಬಜಿತ್ವಾ ಸಙ್ಘೋ ಭಿನ್ನೋ। ನ ಗಿಹೀ ಸಙ್ಘಂ ಭಿನ್ದತಿ। ನ ಭಿಕ್ಖುನೀ। ನ ಸಿಕ್ಖಮಾನಾ। ನ ಸಾಮಣೇರೋ। ನ ಸಾಮಣೇರೀ ಸಙ್ಘಂ ಭಿನ್ದತಿ। ಭಿಕ್ಖು ಪಕತತ್ತೋ ಸಮಾನಸಂವಾಸಕೋ ಸಮಾನಸೀಮಾಯಂ ಠಿತೋ ಸಙ್ಘಂ ಭಿನ್ದತೀತಿ। ಸಙ್ಘಭೇದಕೋ। ಭನ್ತೇ। ಪುಗ್ಗಲೋ ಕಿಂ ಕಮ್ಮಂ ಫುಸತೀತಿ॥ ಕಪ್ಪಟ್ಠಿತಿಕಂ। ಮಹಾರಾಜ। ಕಮ್ಮಂ ಫುಸತೀತಿ।>
      text <ಕಿಂ ಪನ। ಭನ್ತೇ ನಾಗಸೇನ। ಬುದ್ಧೋ ಜಾನಾತಿ ದೇವದತ್ತೋ ಪಬ್ಬಜಿತ್ವಾ ಸಙ್ಘಂ ಭಿನ್ದಿಸ್ಸತಿ। ಸಙ್ಘಂ ಭಿನ್ದಿತ್ವಾ ಕಪ್ಪಂ ನಿರಯೇ ಪಚ್ಚಿಸ್ಸತೀತಿ॥ ಆಮ। ಮಹಾರಾಜ। ತಥಾಗತೋ ಜಾನಾತಿ ದೇವದತ್ತೋ ಪಬ್ಬಜಿತ್ವಾ ಸಙ್ಘಂ ಭಿನ್ದಿಸ್ಸತಿ। ಸಙ್ಘಂ ಭಿನ್ದಿತ್ವಾ ಕಪ್ಪಂ ನಿರಯೇ ಪಚ್ಚಿಸ್ಸತೀತಿ। ಯದಿ। ಭನ್ತೇ ನಾಗಸೇನ। ಬುದ್ಧೋ ಜಾನಾತಿ ದೇವದತ್ತೋ ಪಬ್ಬಜಿತ್ವಾ ಸಙ್ಘಂ ಭಿನ್ದಿಸ್ಸತಿ। ಸಙ್ಘಂ ಭಿನ್ದಿತ್ವಾ ಕಪ್ಪಂ ನಿರಯೇ ಪಚ್ಚಿಸ್ಸತೀತಿ। ತೇನ ಹಿ। ಭನ್ತೇ ನಾಗಸೇನ। ಬುದ್ಧೋ ಕಾರುಣಿಕೋ ಅನುಕಮ್ಪಕೋ ಹಿತೇಸೀ ಸಬ್ಬಸತ್ತಾನಂ ಅಹಿತಂ ಅಪನೇತ್ವಾ ಹಿತಮುಪದಹತೀತಿ ಯಂ ವಚನಂ। ತಂ ಮಿಚ್ಛಾ। ಯದಿ ತಂ ಅಜಾನಿತ್ವಾ ಪಬ್ಬಾಜೇಸಿ। ತೇನ ಹಿ ಬುದ್ಧೋ ಅಸಬ್ಬಞ್ಞೂತಿ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ವಿಜಟೇಹಿ ಏತಂ ಮಹಾಜಟಂ। ಭಿನ್ದ ಪರಾಪವಾದಂ। ಅನಾಗತೇ ಅದ್ಧಾನೇ ತಯಾ ಸದಿಸಾ ಬುದ್ಧಿಮನ್ತೋ ಭಿಕ್ಖೂ ದುಲ್ಲಭಾ ಭವಿಸ್ಸನ್ತಿ। ಏತ್ಥ ತವ ಬಲಂ ಪಕಾಸೇಹೀತಿ।>
      text <ಕಾರುಣಿಕೋ। ಮಹಾರಾಜ। ಭಗವಾ ಸಬ್ಬಞ್ಞೂ ಚ। ಕಾರುಞ್ಞೇನ। ಮಹಾರಾಜ। ಭಗವಾ ಸಬ್ಬಞ್ಞುತಞಾಣೇನ ದೇವದತ್ತಸ್ಸ ಗತಿಂ ಓಲೋಕೇನ್ತೋ ಅದ್ದಸ ದೇವದತ್ತಂ ಆಪಾಯಿಕಂ ಕಮ್ಮಂ ಆಯೂಹಿತ್ವಾ ಅನೇಕಾನಿ ಕಪ್ಪಕೋಟಿಸತಸಹಸ್ಸಾನಿ ನಿರಯೇನ ನಿರಯಂ ವಿನಿಪಾತೇನ ವಿನಿಪಾತಂ ಗಚ್ಛನ್ತಂ। ತಂ ಭಗವಾ ಸಬ್ಬಞ್ಞುತಞಾಣೇನ ಜಾನಿತ್ವಾ ಇಮಸ್ಸ ಅಪರಿಯನ್ತಕತಂ ಕಮ್ಮಂ ಮಮ ಸಾಸನೇ ಪಬ್ಬಜಿತಸ್ಸ ಪರಿಯನ್ತಕತಂ ಭವಿಸ್ಸತಿ। ಪುರಿಮಂ ಉಪಾದಾಯ ಪರಿಯನ್ತಕತಂ ದುಕ್ಖಂ ಭವಿಸ್ಸತಿ। ಅಪಬ್ಬಜಿತೋಪಿ ಅಯಂ ಮೋಘಪುರಿಸೋ ಕಪ್ಪಟ್ಠಿಯಮೇವ ಕಮ್ಮಂ ಆಯೂಹಿಸ್ಸತೀತಿ ಕಾರುಞ್ಞೇನ ದೇವದತ್ತಂ ಪಬ್ಬಾಜೇಸೀತಿ।>
      text <ತೇನ ಹಿ। ಭನ್ತೇ ನಾಗಸೇನ। ಬುದ್ಧೋ ವಧಿತ್ವಾ ತೇಲೇನ ಮಕ್ಖೇತಿ। ಪಪಾತೇ ಪಾತೇತ್ವಾ ಹತ್ಥಂ ದೇತಿ। ಮಾರೇತ್ವಾ ಜೀವಿತಂ ಪರಿಯೇಸತಿ। ಯಂ ಸೋ ಪಠಮಂ ದುಕ್ಖಂ ದತ್ವಾ ಪಚ್ಛಾ ಸುಖಂ ಉಪದಹತೀತಿ॥ ವಧೇತಿಪಿ। ಮಹಾರಾಜ। ತಥಾಗತೋ ಸತ್ತಾನಂ ಹಿತವಸೇನ। ಪಾತೇತಿಪಿ ಸತ್ತಾನಂ ಹಿತವಸೇನ। ಮಾರೇತಿಪಿ ಸತ್ತಾನಂ ಹಿತವಸೇನ। ವಧಿತ್ವಾಪಿ। ಮಹಾರಾಜ। ತಥಾಗತೋ ಸತ್ತಾನಂ ಹಿತಮೇವ ಉಪದಹತಿ। ಪಾತೇತ್ವಾಪಿ ಸತ್ತಾನಂ ಹಿತಮೇವ ಉಪದಹತಿ। ಮಾರೇತ್ವಾಪಿ ಸತ್ತಾನಂ ಹಿತಮೇವ ಉಪದಹತಿ। ಯಥಾ। ಮಹಾರಾಜ। ಮಾತಾಪಿತರೋ ನಾಮ ವಧಿತ್ವಾಪಿ ಪಾತಯಿತ್ವಾಪಿ ಪುತ್ತಾನಂ ಹಿತಮೇವ ಉಪದಹನ್ತಿ। ಏವಮೇವ ಖೋ। ಮಹಾರಾಜ। ತಥಾಗತೋ ವಧೇತಿಪಿ ಸತ್ತಾನಂ ಹಿತವಸೇನ। ಪಾತೇತಿಪಿ ಸತ್ತಾನಂ ಹಿತವಸೇನ। ಮಾರೇತಿಪಿ ಸತ್ತಾನಂ ಹಿತವಸೇನ। ವಧಿತ್ವಾಪಿ। ಮಹಾರಾಜ। ತಥಾಗತೋ ಸತ್ತಾನಂ ಹಿತಮೇವ ಉಪದಹತಿ। ಪಾತೇತ್ವಾಪಿ ಸತ್ತಾನಂ ಹಿತಮೇವ ಉಪದಹತಿ। ಮಾರೇತ್ವಾಪಿ ಸತ್ತಾನಂ ಹಿತಮೇವ ಉಪದಹತಿ। ಯೇನ ಯೇನ ಯೋಗೇನ ಸತ್ತಾನಂ ಗುಣವುಡ್ಢಿ ಹೋತಿ। ತೇನ ತೇನ ಯೋಗೇನ ಸಬ್ಬಸತ್ತಾನಂ ಹಿತಮೇವ ಉಪದಹತಿ। ಸಚೇ। ಮಹಾರಾಜ। ದೇವದತ್ತೋ ನ ಪಬ್ಬಾಜೇಯ್ಯ। ಗಿಹಿಭೂತೋ ಸಮಾನೋ ನಿರಯಸಂವತ್ತನಿಕಂ ಬಹುಂ ಪಾಪಕಮ್ಮಂ ಕತ್ವಾ ಅನೇಕಾನಿ ಕಪ್ಪಕೋಟಿಸತಸಹಸ್ಸಾನಿ ನಿರಯೇನ ನಿರಯಂ ವಿನಿಪಾತೇನ ವಿನಿಪಾತಂ ಗಚ್ಛನ್ತೋ ಬಹುಂ ದುಕ್ಖಂ ವೇದಯಿಸ್ಸತಿ। ತಂ ಭಗವಾ ಜಾನಮಾನೋ ಕಾರುಞ್ಞೇನ ದೇವದತ್ತಂ ಪಬ್ಬಾಜೇಸಿ। ಮಮ ಸಾಸನೇ ಪಬ್ಬಜಿತಸ್ಸ ದುಕ್ಖಂ ಪರಿಯನ್ತಕತಂ ಭವಿಸ್ಸತೀತಿ ಕಾರುಞ್ಞೇನ ಗರುಕಂ ದುಕ್ಖಂ ಲಹುಕಂ ಅಕಾಸಿ।>
      text <ಯಥಾ ವಾ। ಮಹಾರಾಜ। ಧನಯಸಸಿರಿಞಾತಿಬಲೇನ ಬಲವಾ ಪುರಿಸೋ ಅತ್ತನೋ ಞಾತಿಂ ವಾ ಮಿತ್ತಂ ವಾ ರಞ್ಞಾ ಗರುಕಂ ದಣ್ಡಂ ಧಾರೇನ್ತಂ ಅತ್ತನೋ ಬಹುವಿಸ್ಸತ್ಥಭಾವೇನ ಸಮತ್ಥತಾಯ ಗರುಕಂ ದಣ್ಡಂ ಲಹುಕಂ ಅಕಾಸಿ। ಏವಮೇವ ಖೋ। ಮಹಾರಾಜ। ಭಗವಾ ಬಹೂನಿ ಕಪ್ಪಕೋಟಿಸತಸಹಸ್ಸಾನಿ ದುಕ್ಖಂ ವೇದಯಮಾನಂ ದೇವದತ್ತಂ ಪಬ್ಬಾಜೇತ್ವಾ ಸೀಲಸಮಾಧಿಪಞ್ಞಾವಿಮುತ್ತಿಬಲಸಮತ್ಥಭಾವೇನ ಗರುಕಂ ದುಕ್ಖಂ ಲಹುಕಂ ಅಕಾಸಿ।>
      text <ಯಥಾ ವಾ ಪನ। ಮಹಾರಾಜ। ಕುಸಲೋ ಭಿಸಕ್ಕೋ ಸಲ್ಲಕತ್ತೋ ಗರುಕಂ ರೋಗಂ ಬಲವೋಸಧಬಲೇನ ಲಹುಕಂ ಕರೋತಿ। ಏವಮೇವ ಖೋ। ಮಹಾರಾಜ। ಬಹೂನಿ ಕಪ್ಪಕೋಟಿಸತಸಹಸ್ಸಾನಿ ದುಕ್ಖಂ ವೇದಯಮಾನಂ ದೇವದತ್ತಂ ಭಗವಾ ರೋಗಞ್ಞುತಾಯ ಪಬ್ಬಾಜೇತ್ವಾ ಕಾರುಞ್ಞಬಲೋ ಪತ್ಥದ್ಧಧಮ್ಮೋಸಧಬಲೇನ ಗರುಕಂ ದುಕ್ಖಂ ಲಹುಕಂ ಅಕಾಸಿ। ಅಪಿ ನು ಖೋ ಸೋ। ಮಹಾರಾಜ। ಭಗವಾ ಬಹುವೇದನೀಯಂ ದೇವದತ್ತಂ ಅಪ್ಪವೇದನೀಯಂ ಕರೋನ್ತೋ ಕಿಞ್ಚಿ ಅಪುಞ್ಞಂ ಆಪಜ್ಜೇಯ್ಯಾತಿ॥ ನ ಕಿಞ್ಚಿ। ಭನ್ತೇ। ಅಪುಞ್ಞಂ ಆಪಜ್ಜೇಯ್ಯ ಅನ್ತಮಸೋ ಗದ್ದೂಹನಮತ್ತಮ್ಪೀತಿ। ಇಮಮ್ಪಿ ಖೋ। ಮಹಾರಾಜ। ಕಾರಣಂ ಅತ್ಥತೋ ಸಮ್ಪಟಿಚ್ಛ। ಯೇನ ಕಾರಣೇನ ಭಗವಾ ದೇವದತ್ತಂ ಪಬ್ಬಾಜೇಸಿ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ। ಯೇನ ಕಾರಣೇನ ಭಗವಾ ದೇವದತ್ತಂ ಪಬ್ಬಾಜೇಸಿ। ಯಥಾ। ಮಹಾರಾಜ। ಚೋರಂ ಆಗುಚಾರಿಂ ಗಹೇತ್ವಾ ರಞ್ಞೋ ದಸ್ಸೇಯ್ಯುಂ। ಅಯಂ ಖೋ। ದೇವ। ಚೋರೋ ಆಗುಚಾರೀ। ಇಮಸ್ಸ ಯಂ ಇಚ್ಛಸಿ। ತಂ ದಣ್ಡಂ ಪಣೇಹೀತಿ। ತಮೇನಂ ರಾಜಾ ಏವಂ ವದೇಯ್ಯ ತೇನ ಹಿ। ಭಣೇ। ಇಮಂ ಚೋರಂ ಬಹಿನಗರಂ ನೀಹರಿತ್ವಾ ಆಘಾತನೇ ಸೀಸಂ ಛಿನ್ದಥಾತಿ। ಏವಂ ದೇವಾತಿ ಖೋ ತೇ ರಞ್ಞೋ ಪಟಿಸ್ಸುತ್ವಾ ತಂ ಬಹಿನಗರಂ ನೀಹರಿತ್ವಾ ಆಘಾತನಂ ನಯೇಯ್ಯುಂ। ತಮೇನಂ ಪಸ್ಸೇಯ್ಯ ಕೋಚಿದೇವ ಪುರಿಸೋ ರಞ್ಞೋ ಸನ್ತಿಕಾ ಲದ್ಧವರೋ ಲದ್ಧಯಸಧನಭೋಗೋ ಆದೇಯ್ಯವಚನೋ ಬಲವಿಚ್ಛಿತಕಾರೀ। ಸೋ ತಸ್ಸ ಕಾರುಞ್ಞಂ ಕತ್ವಾ ತೇ ಪುರಿಸೇ ಏವಂ ವದೇಯ್ಯ ಅಲಂ। ಭೋ। ಕಿಂ ತುಮ್ಹಾಕಂ ಇಮಸ್ಸ ಸೀಸಚ್ಛೇದನೇನ। ತೇನ ಹಿ ಭೋ ಇಮಸ್ಸ ಹತ್ಥಂ ವಾ ಪಾದಂ ವಾ ಛಿನ್ದಿತ್ವಾ ಜೀವಿತಂ ರಕ್ಖಥ। ಅಹಮೇತಸ್ಸ ಕಾರಣಾ ರಞ್ಞೋ ಸನ್ತಿಕೇ ಪಟಿವಚನಂ ಕರಿಸ್ಸಾಮೀತಿ। ತೇ ತಸ್ಸ ಬಲವತೋ ವಚನೇನ ತಸ್ಸ ಚೋರಸ್ಸ ಹತ್ಥಂ ವಾ ಪಾದಂ ವಾ ಛಿನ್ದಿತ್ವಾ ಜೀವಿತಂ ರಕ್ಖೇಯ್ಯುಂ। ಅಪಿ ನು ಖೋ ಸೋ। ಮಹಾರಾಜ। ಪುರಿಸೋ ಏವಂ ಕಾರೀ ತಸ್ಸ ಚೋರಸ್ಸ ಕಿಚ್ಚಕಾರೀ ಅಸ್ಸಾತಿ॥ ಜೀವಿತದಾಯಕೋ ಸೋ। ಭನ್ತೇ। ಪುರಿಸೋ ತಸ್ಸ ಚೋರಸ್ಸ। ಜೀವಿತೇ ದಿನ್ನೇ ಕಿಂ ತಸ್ಸ ಅಕತಂ ನಾಮ ಅತ್ಥೀತಿ॥ ಯಾ ಪನ ಹತ್ಥಪಾದಚ್ಛೇದನೇ ವೇದನಾ। ಸೋ ತಾಯ ವೇದನಾಯ ಕಿಞ್ಚಿ ಅಪುಞ್ಞಂ ಆಪಜ್ಜೇಯ್ಯಾತಿ॥ ಅತ್ತನೋ ಕತೇನ ಸೋ। ಭನ್ತೇ। ಚೋರೋ ದುಕ್ಖವೇದನಂ ವೇದಯತಿ। ಜೀವಿತದಾಯಕೋ ಪನ ಪುರಿಸೋ ನ ಕಿಞ್ಚಿ ಅಪುಞ್ಞಂ ಆಪಜ್ಜೇಯ್ಯಾತಿ। ಏವಮೇವ ಖೋ। ಮಹಾರಾಜ। ಭಗವಾ ಕಾರುಞ್ಞೇನ ದೇವದತ್ತಂ ಪಬ್ಬಾಜೇಸಿ ಮಮ ಸಾಸನೇ ಪಬ್ಬಜಿತಸ್ಸ ದುಕ್ಖಂ ಪರಿಯನ್ತಕತಂ ಭವಿಸ್ಸತೀತಿ। ಪರಿಯನ್ತಕತಞ್ಚ। ಮಹಾರಾಜ। ದೇವದತ್ತಸ್ಸ ದುಕ್ಖಂ। ದೇವದತ್ತೋ। ಮಹಾರಾಜ। ಮರಣಕಾಲೇ>
      text <ಪಾಣುಪೇತಂ ಸರಣಮಗಮಾಸಿ। ದೇವದತ್ತೋ। ಮಹಾರಾಜ। ಛ ಕೋಟ್ಠಾಸೇ ಕತೇ ಕಪ್ಪೇ ಅತಿಕ್ಕನ್ತೇ ಪಠಮಕೋಟ್ಠಾಸೇ ಸಙ್ಘಂ ಭಿನ್ದಿ। ಪಞ್ಚ ಕೋಟ್ಠಾಸೇ ನಿರಯೇ ಪಚ್ಚಿತ್ವಾ ತತೋ ಮುಚ್ಚಿತ್ವಾ ಅಟ್ಠಿಸ್ಸರೋ ನಾಮ ಪಚ್ಚೇಕಬುದ್ಧೋ ಭವಿಸ್ಸತಿ। ಅಪಿ ನು ಖೋ ಸೋ। ಮಹಾರಾಜ। ಭಗವಾ ಏವಂ ಕಾರೀ ದೇವದತ್ತಸ್ಸ ಕಿಚ್ಚಕಾರೀ ಅಸ್ಸಾತಿ॥ ಸಬ್ಬದದೋ। ಭನ್ತೇ ನಾಗಸೇನ। ತಥಾಗತೋ ದೇವದತ್ತಸ್ಸ। ಯಂ ತಥಾಗತೋ ದೇವದತ್ತಂ ಪಚ್ಚೇಕಬೋಧಿಂ ಪಾಪೇಸ್ಸತಿ। ಕಿಂ ತಥಾಗತೇನ ದೇವದತ್ತಸ್ಸ ಅಕತಂ ನಾಮ ಅತ್ಥೀತಿ॥ ಯಂ ಪನ। ಮಹಾರಾಜ। ದೇವದತ್ತೋ ಸಙ್ಘಂ ಭಿನ್ದಿತ್ವಾ ನಿರಯೇ ದುಕ್ಖವೇದನಂ ವೇದಯತಿ। ಅಪಿ ನು ಖೋ ಭಗವಾ ತತೋನಿದಾನಂ ಕಿಞ್ಚಿ ಅಪುಞ್ಞಂ ಆಪಜ್ಜೇಯ್ಯಾತಿ॥ ನ ಹಿ। ಭನ್ತೇ। ಅತ್ತನಾ ಕತೇನ। ಭನ್ತೇ। ದೇವದತ್ತೋ ಕಪ್ಪಂ ನಿರಯೇ ಪಚ್ಚತಿ। ದುಕ್ಖಪರಿಯನ್ತಕಾರಕೋ ಸತ್ಥಾ ನ ಕಿಞ್ಚಿ ಅಪುಞ್ಞಂ ಆಪಜ್ಜತೀತಿ। ಇಮಮ್ಪಿ ಖೋ। ತ್ವಂ ಮಹಾರಾಜ। ಕಾರಣಂ ಅತ್ಥತೋ ಸಮ್ಪಟಿಚ್ಛ। ಯೇನ ಕಾರಣೇನ ಭಗವಾ ದೇವದತ್ತಂ ಪಬ್ಬಾಜೇಸಿ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ। ಯೇನ ಕಾರಣೇನ ಭಗವಾ ದೇವದತ್ತಂ ಪಬ್ಬಾಜೇಸಿ। ಯಥಾ। ಮಹಾರಾಜ। ಕುಸಲೋ ಭಿಸಕ್ಕೋ ಸಲ್ಲಕತ್ತೋ ವಾತಪಿತ್ತಸೇಮ್ಹಸನ್ನಿಪಾತಉತುಪರಿಣಾಮವಿಸಮಪರಿಹಾರಓಪಕ್ಕಮಿಕೋಪಕ್ಕನ್ತಂ ಪೂತಿಕುಣಪದುಗ್ಗನ್ಧಾಭಿಸಞ್ಛನ್ನಂ ಅನ್ತೋಸಲ್ಲಂ ಸುಸಿರಗತಂ ಪುಬ್ಬರುಹಿರಸಮ್ಪುಣ್ಣಂ ವಣಂ ವೂಪಸಮೇನ್ತೋ ವಣಮುಖಂ ಕಕ್ಖಳತಿಖಿಣಖಾರಕಟುಕೇನ ಭೇಸಜ್ಜೇನ ಅನುಲಿಮ್ಪತಿ ಪರಿಪಚ್ಚನಾಯ। ಪರಿಪಚ್ಚಿತ್ವಾ ಮುದುಭಾವಮುಪಗತಂ ಸತ್ಥೇನ ವಿಕನ್ತಯಿತ್ವಾ ಡಹತಿ ಸಲಾಕಾಯ। ದಡ್ಢೇ ಖಾರಲವಣಂ ದೇತಿ। ಭೇಸಜ್ಜೇನ ಅನುಲಿಮ್ಪತಿ ವಣರುಹನಾಯ ಬ್ಯಾಧಿತಸ್ಸ ಸೋತ್ಥಿಭಾವಮನುಪ್ಪತ್ತಿಯಾ। ಅಪಿ ನು ಖೋ ಸೋ। ಮಹಾರಾಜ। ಭಿಸಕ್ಕೋ ಸಲ್ಲಕತ್ತೋ ಅಹಿತಚಿತ್ತೋ ಭೇಸಜ್ಜೇನ ಅನುಲಿಮ್ಪತಿ। ಸತ್ಥೇನ ವಿಕನ್ತೇತಿ। ಡಹತಿ ಸಲಾಕಾಯ। ಖಾರಲವಣಂ ದೇತೀತಿ॥ ನ ಹಿ। ಭನ್ತೇ। ಹಿತಚಿತ್ತೋ ಸೋತ್ಥಿಕಾಮೋ ತಾನಿ ಕಿರಿಯಾನಿ ಕರೋತೀತಿ। ಯಾ ಪನಸ್ಸ ಭೇಸಜ್ಜಕಿರಿಯಾಕರಣೇನ ಉಪ್ಪನ್ನಾ ದುಕ್ಖವೇದನಾ। ತತೋನಿದಾನಂ ಸೋ ಭಿಸಕ್ಕೋ ಸಲ್ಲಕತ್ತೋ ಕಿಞ್ಚಿ ಅಪುಞ್ಞಂ ಆಪಜ್ಜೇಯ್ಯಾತಿ॥ ಹಿತಚಿತ್ತೋ। ಭನ್ತೇ। ಸೋತ್ಥಿಕಾಮೋ ಭಿಸಕ್ಕೋ ಸಲ್ಲಕತ್ತೋ ತಾನಿ ಕಿರಿಯಾನಿ ಕರೋತಿ। ಕಿಂ ಸೋ ತತೋನಿದಾನಂ ಅಪುಞ್ಞಂ ಆಪಜ್ಜೇಯ್ಯ। ಸಗ್ಗಗಾಮೀ ಸೋ। ಭನ್ತೇ। ಭಿಸಕ್ಕೋ ಸಲ್ಲಕತ್ತೋತಿ। ಏವಮೇವ ಖೋ। ಮಹಾರಾಜ। ಕಾರುಞ್ಞೇನ ಭಗವಾ ದೇವದತ್ತಂ ಪಬ್ಬಾಜೇಸಿ ದುಕ್ಖಪರಿಮುತ್ತಿಯಾ।>
      text <ಅಪರಮ್ಪಿ। ಮಹಾರಾಜ। ಉತ್ತರಿಂ ಕಾರಣಂ ಸುಣೋಹಿ। ಯೇನ ಕಾರಣೇನ ಭಗವಾ ದೇವದತ್ತಂ ಪಬ್ಬಾಜೇಸಿ। ಯಥಾ। ಮಹಾರಾಜ। ಪುರಿಸೋ ಕಣ್ಟಕೇನ ವಿದ್ಧೋ ಅಸ್ಸ। ಅಥಞ್ಞತರೋ ಪುರಿಸೋ ತಸ್ಸ ಹಿತಕಾಮೋ ಸೋತ್ಥಿಕಾಮೋ ತಿಣ್ಹೇನ ಕಣ್ಟಕೇನವಾ ಸತ್ಥಮುಖೇನ ವಾ ಸಮನ್ತತೋ ಛಿನ್ದಿತ್ವಾ ಪಗ್ಘರನ್ತೇನ ಲೋಹಿತೇನ ತಂ ಕಣ್ಟಕಂ ನೀಹರೇಯ್ಯ। ಅಪಿ ನು ಖೋ ಸೋ। ಮಹಾರಾಜ। ಪುರಿಸೋ ಅಹಿತಕಾಮೋ ತಂ ಕಣ್ಟಕಂ ನೀಹರತೀತಿ॥ ನ ಹಿ। ಭನ್ತೇ। ಹಿತಕಾಮೋ ಸೋ। ಭನ್ತೇ। ಪುರಿಸೋ ಸೋತ್ಥಿಕಾಮೋ ತಂ ಕಣ್ಟಕಂ ನೀಹರತಿ। ಸಚೇ ಸೋ। ಭನ್ತೇ। ತಂ ಕಣ್ಟಕಂ ನ ನೀಹರೇಯ್ಯ। ಮರಣಂ ವಾ ಸೋ ತೇನ ಪಾಪುಣೇಯ್ಯ ಮರಣಮತ್ತಂ ವಾ ದುಕ್ಖನ್ತಿ। ಏವಮೇವ ಖೋ। ಮಹಾರಾಜ। ತಥಾಗತೋ ಕಾರುಞ್ಞೇನ ದೇವದತ್ತಂ ಪಬ್ಬಾಜೇಸಿ ದುಕ್ಖಪರಿಮುತ್ತಿಯಾ। ಸಚೇ ಮಹಾರಾಜ। ಭಗವಾ ದೇವದತ್ತಂ ನ ಪಬ್ಬಾಜೇಯ್ಯ। ಕಪ್ಪಕೋಟಿಸತಸಹಸ್ಸಮ್ಪಿ ದೇವದತ್ತೋ ಭವಪರಮ್ಪರಾಯ ನಿರಯೇ ಪಚ್ಚೇಯ್ಯಾತಿ।>
      text <ಅನುಸೋತಗಾಮಿಂ। ಭನ್ತೇ ನಾಗಸೇನ। ದೇವದತ್ತಂ ತಥಾಗತೋ ಪಟಿಸೋತಂ ಪಾಪೇಸಿ। ವಿಪನ್ಥಪಟಿಪನ್ನಂ ದೇವದತ್ತಂ ಪನ್ಥೇ ಪಟಿಪಾದೇಸಿ। ಪಪಾತೇ ಪತಿತಸ್ಸ ದೇವದತ್ತಸ್ಸ ಪತಿಟ್ಠಂ ಅದಾಸಿ। ವಿಸಮಗತಂ ದೇವದತ್ತಂ ತಥಾಗತೋ ಸಮಂ ಆರೋಪೇಸಿ। ಇಮೇ ಚ। ಭನ್ತೇ ನಾಗಸೇನ। ಹೇತೂ ಇಮಾನಿ ಚ ಕಾರಣಾನಿ ನ ಸಕ್ಕಾ ಅಞ್ಞೇನ ಸನ್ದಸ್ಸೇತುಂ ಅಞ್ಞತ್ರ ತವಾದಿಸೇನ ಬುದ್ಧಿಮತಾತಿ।>
      stand <ದೇವದತ್ತಪಬ್ಬಜ್ಜಪಞ್ಹೋ ತತಿಯೋ।>
    text <೪॥ ಪಥವಿಚಲನಪಞ್ಹೋ>
      text <೪>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಅಟ್ಠಿಮೇ। ಭಿಕ್ಖವೇ। ಹೇತೂ ಅಟ್ಠ ಪಚ್ಚಯಾ ಮಹತೋ ಭೂಮಿಚಾಲಸ್ಸ ಪಾತುಭಾವಾಯಾತಿ। ಅಸೇಸವಚನಂ ಇದಂ। ನಿಸ್ಸೇಸವಚನಂ ಇದಂ। ನಿಪ್ಪರಿಯಾಯವಚನಂ ಇದಂ। ನತ್ಥಞ್ಞೋ ನವಮೋ ಹೇತು ಮಹತೋ ಭೂಮಿಚಾಲಸ್ಸ ಪಾತುಭಾವಾಯ। ಯದಿ। ಭನ್ತೇ ನಾಗಸೇನ। ಅಞ್ಞೋ ನವಮೋ ಹೇತು ಭವೇಯ್ಯ ಮಹತೋ ಭೂಮಿಚಾಲಸ್ಸ ಪಾತುಭಾವಾಯ। ತಮ್ಪಿ ಹೇತುಂ ಭಗವಾ ಕಥೇಯ್ಯ। ಯಸ್ಮಾ ಚ ಖೋ। ಭನ್ತೇ ನಾಗಸೇನ। ನತ್ಥಞ್ಞೋ ನವಮೋ ಹೇತು ಮಹತೋ ಭೂಮಿಚಾಲಸ್ಸ ಪಾತುಭಾವಾಯ। ತಸ್ಮಾ ಅನಾಚಿಕ್ಖಿತೋ ಭಗವತಾ। ಅಯಞ್ಚ ನವಮೋ ಹೇತು ದಿಸ್ಸತಿ ಮಹತೋ ಭೂಮಿಚಾಲಸ್ಸ ಪಾತುಭಾವಾಯ। ಯಂ ವೇಸ್ಸನ್ತರೇನ ರಞ್ಞಾ ಮಹಾದಾನೇ ದೀಯಮಾನೇ ಸತ್ತಕ್ಖತ್ತುಂ ಮಹಾಪಥವೀ ಕಮ್ಪಿತಾತಿ। ಯದಿ। ಭನ್ತೇ ನಾಗಸೇನ। ಅಟ್ಠೇವ ಹೇತೂ ಅಟ್ಠ ಪಚ್ಚಯಾ ಮಹತೋ ಭೂಮಿಚಾಲಸ್ಸ ಪಾತುಭಾವಾಯ। ತೇನ ಹಿ ವೇಸ್ಸನ್ತರೇನ ರಞ್ಞಾ ಮಹಾದಾನೇ ದೀಯಮಾನೇ ಸತ್ತಕ್ಖತ್ತುಂ ಮಹಾಪಥವೀ ಕಮ್ಪಿತಾತಿ ಯಂ ವಚನಂ। ತಂ ಮಿಚ್ಛಾ। ಯದಿ ವೇಸ್ಸನ್ತರೇನ ರಞ್ಞಾ ಮಹಾದಾನೇ ದೀಯಮಾನೇ ಸತ್ತಕ್ಖತ್ತುಂ ಮಹಾಪಥವೀ ಕಮ್ಪಿತಾ। ತೇನ ಹಿ ಅಟ್ಠೇವ ಹೇತೂ ಅಟ್ಠ ಪಚ್ಚಯಾ ಮಹತೋ ಭೂಮಿಚಾಲಸ್ಸ ಪಾತುಭಾವಾಯಾತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ಸುಖುಮೋ ದುನ್ನಿವೇಠಿಯೋ ಅನ್ಧಕರಣೋ ಚೇವ ಗಮ್ಭೀರೋ ಚ। ಸೋ ತವಾನುಪ್ಪತ್ತೋ। ನೇಸೋ ಅಞ್ಞೇನ ಇತ್ತರಪಞ್ಞೇನ ಸಕ್ಕಾ ವಿಸಜ್ಜೇತುಂ ಅಞ್ಞತ್ರ ತವಾದಿಸೇನ ಬುದ್ಧಿಮತಾತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಅಟ್ಠಿಮೇ। ಭಿಕ್ಖವೇ। ಹೇತೂ ಅಟ್ಠ ಪಚ್ಚಯಾ ಮಹತೋ ಭೂಮಿಚಾಲಸ್ಸ ಪಾತುಭಾವಾಯಾತಿ। ಯಂ ವೇಸ್ಸನ್ತರೇನ ರಞ್ಞಾ ಮಹಾದಾನೇ ದೀಯಮಾನೇ ಸತ್ತಕ್ಖತ್ತುಂ ಮಹಾಪಥವೀ ಕಮ್ಪಿತಾ। ತಞ್ಚ ಪನ ಅಕಾಲಿಕಂ ಕದಾಚುಪ್ಪತ್ತಿಕಂ ಅಟ್ಠಹಿ ಹೇತೂಹಿ ವಿಪ್ಪಮುತ್ತಂ। ತಸ್ಮಾ ಅಗಣಿತಂ ಅಟ್ಠಹಿ ಹೇತೂಹಿ।>
      text <ಯಥಾ। ಮಹಾರಾಜ। ಲೋಕೇ ತಯೋ ಯೇವ ಮೇಘಾ ಗಣೀಯನ್ತಿ ವಸ್ಸಿಕೋ ಹೇಮನ್ತಿಕೋ ಪಾವುಸಕೋತಿ। ಯದಿ ತೇ ಮುಞ್ಚಿತ್ವಾ ಅಞ್ಞೋ ಮೇಘೋ ಪವಸ್ಸತಿ। ನ ಸೋ ಮೇಘೋ ಗಣೀಯತಿ ಸಮ್ಮತೇಹಿ ಮೇಘೇಹಿ। ಅಕಾಲಮೇಘೋತ್ವೇವ ಸಙ್ಖಂ ಗಚ್ಛತಿ। ಏವಮೇವ ಖೋ। ಮಹಾರಾಜ। ವೇಸ್ಸನ್ತರೇನ ರಞ್ಞಾ ಮಹಾದಾನೇ ದೀಯಮಾನೇ ಯಂ ಸತ್ತಕ್ಖತ್ತುಂ ಮಹಾಪಥವೀ ಕಮ್ಪಿತಾ। ಅಕಾಲಿಕಂ ಏತಂ ಕದಾಚುಪ್ಪತ್ತಿಕಂ ಅಟ್ಠಹಿ ಹೇತೂಹಿ ವಿಪ್ಪಮುತ್ತಂ। ನ ತಂ ಗಣೀಯತಿ ಅಟ್ಠಹಿ ಹೇತೂಹಿ।>
      text <ಯಥಾ ವಾ ಪನ। ಮಹಾರಾಜ। ಹಿಮವನ್ತಾ ಪಬ್ಬತಾ ಪಞ್ಚ ನದಿಸತಾನಿ ಸನ್ದನ್ತಿ। ತೇಸಂ। ಮಹಾರಾಜ। ಪಞ್ಚನ್ನಂ ನದಿಸತಾನಂ ದಸೇವ ನದಿಯೋ ನದಿಗಣನಾಯ ಗಣೀಯನ್ತಿ। ಸೇಯ್ಯಥೀದಂ। ಗಙ್ಗಾ ಯಮುನಾ ಅಚಿರವತೀ ಸರಭೂ ಮಹೀ ಸಿನ್ಧು ಸರಸ್ಸತೀ ವೇತ್ರವತೀ ವೀತಂಸಾ ಚನ್ದಭಾಗಾತಿ। ಅವಸೇಸಾ ನದಿಯೋ ನದಿಗಣನಾಯ ಅಗಣಿತಾ। ಕಿಂ ಕಾರಣಾ॥ ನ ತಾ ನದಿಯೋ ಧುವಸಲಿಲಾ। ಏವಮೇವ ಖೋ। ಮಹಾರಾಜ। ವೇಸ್ಸನ್ತರೇನ ರಞ್ಞಾ ಮಹಾದಾನೇ ದೀಯಮಾನೇ ಯಂ ಸತ್ತಕ್ಖತ್ತುಂ ಮಹಾಪಥವೀ ಕಮ್ಪಿತಾ। ಅಕಾಲಿಕಂ ಏತಂ ಕದಾಚುಪ್ಪತ್ತಿಕಂ ಅಟ್ಠಹಿ ಹೇತೂಹಿ ವಿಪ್ಪಮುತ್ತಂ। ನ ತಂ ಗಣೀಯತಿ ಅಟ್ಠಹಿ ಹೇತೂಹಿ।>
      text <ಯಥಾ ವಾ ಪನ। ಮಹಾರಾಜ। ರಞ್ಞೋ ಸತಮ್ಪಿ ದ್ವಿಸತಮ್ಪಿ ತಿಸತಮ್ಪಿ ಅಮಚ್ಚಾ ಹೋನ್ತಿ। ತೇಸಂ ಛ ಯೇವ ಜನಾ ಅಮಚ್ಚಗಣನಾಯ ಗಣೀಯನ್ತಿ। ಸೇಯ್ಯಥೀದಂ। ಸೇನಾಪತಿ ಪುರೋಹಿತೋ ಅಕ್ಖದಸ್ಸೋ ಭಣ್ಡಾಗಾರಿಕೋ ಛತ್ತಗ್ಗಾಹಕೋ ಖಗ್ಗಗ್ಗಾಹಕೋ। ಏತೇ ಯೇವ ಅಮಚ್ಚಗಣನಾಯ ಗಣೀಯನ್ತಿ। ಕಿಂ ಕಾರಣಾ॥ ಯುತ್ತತ್ತಾ ರಾಜಗುಣೇಹಿ। ಅವಸೇಸಾ ಅಗಣಿತಾ। ಸಬ್ಬೇ ಅಮಚ್ಚಾತ್ವೇವ ಸಙ್ಖಂ ಗಚ್ಛನ್ತಿ। ಏವಮೇವ ಖೋ। ಮಹಾರಾಜ। ವೇಸ್ಸನ್ತರೇನ ರಞ್ಞಾ ಮಹಾದಾನೇ ದೀಯಮಾನೇ ಯಂ ಸತ್ತಕ್ಖತ್ತುಂ ಮಹಾಪಥವೀ ಕಮ್ಪಿತಾ। ಅಕಾಲಿಕಂ ಏತಂ ಕದಾಚುಪ್ಪತ್ತಿಕಂ ಅಟ್ಠಹಿ ಹೇತೂಹಿ ವಿಪ್ಪಮುತ್ತಂ। ನ ತಂ ಗಣೀಯತಿ ಅಟ್ಠಹಿ ಹೇತೂಹಿ।>
      text <ಸುಯ್ಯತಿ ನು ಖೋ। ಮಹಾರಾಜ। ಏತರಹಿ ಜಿನಸಾಸನೇ ಕತಾಧಿಕಾರಾನಂ ದಿಟ್ಠಧಮ್ಮಸುಖವೇದನೀಯಕಮ್ಮಂ। ಕಿತ್ತಿ ಚ ಯೇಸಂ ಅಬ್ಭುಗ್ಗತಾ ದೇವಮನುಸ್ಸೇಸೂತಿ॥ ಆಮ। ಭನ್ತೇ। ಸುಯ್ಯತಿ ಏತರಹಿ ಜಿನಸಾಸನೇ ಕತಾಧಿಕಾರಾನಂ ದಿಟ್ಠಧಮ್ಮಸುಖವೇದನೀಯಕಮ್ಮಂ। ಕಿತ್ತಿ ಚ ಯೇಸಂ ಅಬ್ಭುಗ್ಗತಾ ದೇವಮನುಸ್ಸೇಸು ಸತ್ತ ಜನಾತಿ। ಕೇ ಚ ತೇ। ಮಹಾರಾಜಾತಿ॥ ಸುಮನೋ ಚ। ಭನ್ತೇ। ಮಾಲಾಕಾರೋ। ಏಕಸಾಟಕೋ ಚ ಬ್ರಾಹ್ಮಣೋ। ಪುಣ್ಣೋ ಚ ಭತಕೋ। ಮಲ್ಲಿಕಾ ಚ ದೇವೀ। ಗೋಪಾಲಮಾತಾ ಚ ದೇವೀ। ಸುಪ್ಪಿಯಾ ಚ ಉಪಾಸಿಕಾ। ಪುಣ್ಣಾ ಚ ದಾಸೀತಿ ಇಮೇ ಸತ್ತ ದಿಟ್ಠಧಮ್ಮಸುಖವೇದನೀಯಾ ಸತ್ತಾ। ಕಿತ್ತಿ ಚ ಇಮೇಸಂ ಅಬ್ಭುಗ್ಗತಾ ದೇವಮನುಸ್ಸೇಸೂತಿ।>
      text <ಅಪರೇಪಿ ಸುಯ್ಯನ್ತಿ ನು ಖೋ ಅತೀತೇ ಮಾನುಸಕೇನೇವ ಸರೀರದೇಹೇನ ತಿದಸಭವನಂ ಗತಾತಿ॥ ಆಮ। ಭನ್ತೇ। ಸುಯ್ಯನ್ತೀತಿ। ಕೇ ಚ ತೇ। ಮಹಾರಾಜಾತಿ॥ ಗುತ್ತಿಲೋ ಚ ಗನ್ಧಬ್ಬೋ। ಸಾಧೀನೋ ಚ ರಾಜಾ। ನಿಮಿ ಚ ರಾಜಾ। ಮನ್ಧಾತಾ ಚ ರಾಜಾತಿ ಇಮೇ ಚತುರೋ ಜನಾ ಸುಯ್ಯನ್ತಿ। ತೇನೇವ ಮಾನುಸಕೇನ ಸರೀರದೇಹೇನ ತಿದಸಭವನಂ ಗತಾತಿ। ಸುಚಿರಮ್ಪಿ ಕತಂ ಸುಯ್ಯತಿ ಸುಕತದುಕ್ಕಟನ್ತಿ॥ ಸುತಪುಬ್ಬಂ ಪನ ತಯಾ। ಮಹಾರಾಜ। ಅತೀತೇ ವಾ ಅದ್ಧಾನೇ ವತ್ತಮಾನೇ ವಾ ಅದ್ಧಾನೇ ಇತ್ಥನ್ನಾಮಸ್ಸ ದಾನೇ ದೀಯಮಾನೇ ಸಕಿಂ ವಾ ದ್ವಿಕ್ಖತ್ತುಂ ವಾ ತಿಕ್ಖತ್ತುಂ ವಾ ಮಹಾಪಥವೀ ಕಮ್ಪಿತಾತಿ॥ ನ ಹಿ ಭನ್ತೇತಿ। ಅತ್ಥಿ ಮೇ। ಮಹಾರಾಜ। ಆಗಮೋ ಅಧಿಗಮೋ ಪರಿಯತ್ತಿ ಸವನಂ ಸಿಕ್ಖಾಬಲಂ ಸುಸ್ಸೂಸಾ ಪರಿಪುಚ್ಛಾ ಆಚರಿಯುಪಾಸನಂ। ಮಯಾಪಿ ನ ಸುತಪುಬ್ಬಂ ಇತ್ಥನ್ನಾಮಸ್ಸ ದಾನೇ ದೀಯಮಾನೇ ಸಕಿಂ ವಾ ದ್ವಿಕ್ಖತ್ತುಂ ವಾ ತಿಕ್ಖತ್ತುಂ ವಾ ಮಹಾಪಥವೀ ಕಮ್ಪಿತಾತಿ ಠಪೇತ್ವಾ ವೇಸ್ಸನ್ತರಸ್ಸ ರಾಜವಸಭಸ್ಸ ದಾನವರಂ। ಭಗವತೋ ಚ। ಮಹಾರಾಜ। ಕಸ್ಸಪಸ್ಸ। ಭಗವತೋ ಚ ಸಕ್ಯಮುನಿನೋತಿ ದ್ವಿನ್ನಂ ಬುದ್ಧಾನಂ ಅನ್ತರೇ ಗಣನಪಥಂ ವೀತಿವತ್ತಾ ವಸ್ಸಕೋಟಿಯೋ ಅತಿಕ್ಕನ್ತಾ। ತತ್ಥಪಿ ಮೇ ಸವನಂ ನತ್ಥಿ ಇತ್ಥನ್ನಾಮಸ್ಸ ದಾನೇ ದೀಯಮಾನೇ ಸಕಿಂ ವಾ ದ್ವಿಕ್ಖತ್ತುಂ ವಾ ತಿಕ್ಖತ್ತುಂ ವಾ ಮಹಾಪಥವೀ ಕಮ್ಪಿತಾತಿ। ನ। ಮಹಾರಾಜ। ತಾವತಕೇನ ವೀರಿಯೇನ ತಾವತಕೇನ ಪರಕ್ಕಮೇನ ಮಹಾಪಥವೀ ಕಮ್ಪತಿ। ಗುಣಭಾರಭರಿತಾ। ಮಹಾರಾಜ। ಸಬ್ಬಸೋಚೇಯ್ಯಕಿರಿಯಗುಣಭಾರಭರಿತಾ ಧಾರೇತುಂ ನ ವಿಸಹನ್ತೀ ಮಹಾಪಥವೀ ಚಲತಿ ಕಮ್ಪತಿ ಪವೇಧತಿ।>
      text <ಯಥಾ। ಮಹಾರಾಜ। ಸಕಟಸ್ಸ ಅತಿಭಾರಭರಿತಸ್ಸ ನಾಭಿಯೋ ಚ ನೇಮಿಯೋ ಚ ಫಲನ್ತಿ ಅಕ್ಖೋ ಭಿಜ್ಜತಿ। ಏವಮೇವ ಖೋ। ಮಹಾರಾಜ। ಸಬ್ಬಸೋಚೇಯ್ಯಕಿರಿಯಗುಣಭಾರಭರಿತಾ ಮಹಾಪಥವೀ ಧಾರೇತುಂ ನ ವಿಸಹನ್ತೀ ಚಲತಿ ಕಮ್ಪತಿ ಪವೇಧತಿ।>
      text <ಯಥಾ ವಾ ಪನ। ಮಹಾರಾಜ। ಗಗನಂ ಅನಿಲಜಲವೇಗಸಞ್ಛಾದಿತಂ ಉಸ್ಸನ್ನಜಲಭಾರಭರಿತಂ ಅತಿವಾತೇನ ಫುಟಿತತ್ತಾ ನದತಿ ರವತಿ ಗಳಗಳಾಯತಿ। ಏವಮೇವ ಖೋ। ಮಹಾರಾಜ। ಮಹಾಪಥವೀ ರಞ್ಞೋ ವೇಸ್ಸನ್ತರಸ್ಸ ದಾನಬಲವಿಪುಲಉಸ್ಸನ್ನಭಾರಭರಿತಾ ಧಾರೇತುಂ ನ ವಿಸಹನ್ತೀ ಚಲತಿ ಕಮ್ಪತಿ ಪವೇಧತಿ। ನ ಹಿ। ಮಹಾರಾಜ। ರಞ್ಞೋ ವೇಸ್ಸನ್ತರಸ್ಸ ಚಿತ್ತಂ ರಾಗವಸೇನ ಪವತ್ತತಿ। ನ ದೋಸವಸೇನ ಪವತ್ತತಿ। ನ ಮೋಹವಸೇನ ಪವತ್ತತಿ। ನ ಮಾನವಸೇನ ಪವತ್ತತಿ। ನ ದಿಟ್ಠಿವಸೇನ ಪವತ್ತತಿ। ನ ಕಿಲೇಸವಸೇನ ಪವತ್ತತಿ। ನ ವಿತಕ್ಕವಸೇನ ಪವತ್ತತಿ। ನ ಅರತಿವಸೇನ ಪವತ್ತತಿ। ಅಥ ಖೋ ದಾನವಸೇನ ಬಹುಲಂ ಪವತ್ತತಿ ಕಿನ್ತಿ ಅನಾಗತಾ ಯಾಚಕಾ ಮಮ ಸನ್ತಿಕೇ ಆಗಚ್ಛೇಯ್ಯುಂ। ಆಗತಾ ಚ ಯಾಚಕಾ ಯಥಾಕಾಮಂ ಲಭಿತ್ವಾ ಅತ್ತಮನಾ ಭವೇಯ್ಯುನ್ತಿ ಸತತಂ ಸಮಿತಂ ದಾನಂ ಪತಿ ಮಾನಸಂ ಠಪಿತಂ ಹೋತಿ। ರಞ್ಞೋ। ಮಹಾರಾಜ। ವೇಸ್ಸನ್ತರಸ್ಸ ಸತತಂ ಸಮಿತಂ ದಸಸು ಠಾನೇಸು ಮಾನಸಂ ಠಪಿತಂ ಹೋತಿ ದಮೇ ಸಮೇ ಖನ್ತಿಯಂ ಸಂವರೇ ಯಮೇ ನಿಯಮೇ ಅಕ್ಕೋಧೇ ಅವಿಹಿಂಸಾಯಂ ಸಚ್ಚೇ ಸೋಚೇಯ್ಯೇ। ರಞ್ಞೋ। ಮಹಾರಾಜ। ವೇಸ್ಸನ್ತರಸ್ಸ ಕಾಮೇಸನಾ ಪಹೀನಾ। ಭವೇಸನಾ ಪಟಿಪ್ಪಸ್ಸದ್ಧಾ। ಬ್ರಹ್ಮಚರಿಯೇಸನಾಯ ಯೇವ ಉಸ್ಸುಕ್ಕಂ ಆಪನ್ನೋ। ರಞ್ಞೋ। ಮಹಾರಾಜ। ವೇಸ್ಸನ್ತರಸ್ಸ ಅತ್ತರಕ್ಖಾ ಪಹೀನಾ। ಸಬ್ಬಸತ್ತರಕ್ಖಾಯ ಉಸ್ಸುಕ್ಕಂ ಆಪನ್ನೋ ಕಿನ್ತಿ ಇಮೇ ಸತ್ತಾ ಸಮಗ್ಗಾ ಅಸ್ಸು ಅರೋಗಾ ಸಧನಾ ದೀಘಾಯುಕಾತಿ ಬಹುಲಂ ಯೇವ ಮಾನಸಂ ಪವತ್ತತಿ। ದದಮಾನೋ ಚ। ಮಹಾರಾಜ। ವೇಸ್ಸನ್ತರೋ ರಾಜಾ ತಂ ದಾನಂ ನ ಭವಸಮ್ಪತ್ತಿಹೇತು ದೇತಿ। ನ ಧನಹೇತು ದೇತಿ। ನ ಪಟಿದಾನಹೇತು ದೇತಿ। ನ ಉಪಲಾಪನಹೇತು ದೇತಿ। ನ ಆಯುಹೇತು ದೇತಿ। ನ ವಣ್ಣಹೇತು ದೇತಿ। ನ ಸುಖಹೇತು ದೇತಿ। ನ ಬಲಹೇತು ದೇತಿ। ನ ಯಸಹೇತು ದೇತಿ। ನ ಪುತ್ತಹೇತು ದೇತಿ। ನ ಧೀತುಹೇತು ದೇತಿ। ಅಥ ಖೋ ಸಬ್ಬಞ್ಞುತಞಾಣಹೇತು ಸಬ್ಬಞ್ಞುತಞಾಣರತನಸ್ಸ ಕಾರಣಾ ಏವರೂಪೇ ಅತುಲವಿಪುಲಾನುತ್ತರೇ ದಾನವರೇ ಅದಾಸಿ। ಸಬ್ಬಞ್ಞುತಂ ಪತ್ತೋ ಚ ಇಮಂ ಗಾಥಂ ಅಭಾಸಿ>
      text <ವೇಸ್ಸನ್ತರೋ। ಮಹಾರಾಜ। ರಾಜಾ ಅಕ್ಕೋಧೇನ ಕೋಧಂ ಜಿನಾತಿ। ಅಸಾಧುಂ ಸಾಧುನಾ ಜಿನಾತಿ। ಕದರಿಯಂ ದಾನೇನ ಜಿನಾತಿ। ಅಲಿಕವಾದಿನಂ ಸಚ್ಚೇನ ಜಿನಾತಿ। ಸಬ್ಬಂ ಅಕುಸಲಂ ಕುಸಲೇನ ಜಿನಾತಿ। ತಸ್ಸ ಏವಂ ದದಮಾನಸ್ಸ ಧಮ್ಮಾನುಗತಸ್ಸ ಧಮ್ಮಸೀಸಕಸ್ಸ ದಾನನಿಸ್ಸನ್ದಬಲವ ವೀರಿಯವಿಪುಲವಿಪ್ಫಾರೇನ ಹೇಟ್ಠಾ ಮಹಾವಾತಾ ಸಞ್ಚಲನ್ತಿ ಸಣಿಕಂ ಸಣಿಕಂ ಸಕಿಂ ಸಕಿಂ ಆಕುಲಾಕುಲಾ ವಾಯನ್ತಿ ಓನಮನ್ತಿ ಉನ್ನಮನ್ತಿ ವಿನಮನ್ತಿ। ಛಿನ್ನಪತ್ತಪಾದಪಾ ಪಪತನ್ತಿ। ಗುಮ್ಬಂ ಗುಮ್ಬಂ ವಲಾಹಕಾ ಗಗನೇ ಸನ್ಧಾವನ್ತಿ। ರಜೋಸಞ್ಚಿತಾ ವಾತಾ ದಾರುಣಾ ಹೋನ್ತಿ। ಗಗನಂ ಉಪ್ಪೀಳಿತಾ ವಾತಾ ವಾಯನ್ತಿ। ಸಹಸಾ ಧಮಧಮಾಯನ್ತಿ। ಮಹಾಭೀಮೋ ಸದ್ದೋ ನಿಚ್ಛರತಿ। ತೇಸು ವಾತೇಸು ಕುಪಿತೇಸು ಉದಕಂ ಸಣಿಕಂ ಸಣಿಕಂ ಚಲತಿ। ಉದಕೇ ಚಲಿತೇ ಖುಬ್ಭನ್ತಿ ಮಚ್ಛಕಚ್ಛಪಾ। ಯಮಕಯಮಕಾ ಊಮಿಯೋ ಜಾಯನ್ತಿ। ಜಲಚರಾ ಸತ್ತಾ ತಸನ್ತಿ। ಜಲವೀಚಿ ಯುಗನದ್ಧೋ ವತ್ತತಿ। ವೀಚಿನಾದೋ ಪವತ್ತತಿ। ಘೋರಾ ಬುಬ್ಬುಳಾ ಉಟ್ಠಹನ್ತಿ। ಫೇಣಮಾಲಾ ಭವನ್ತಿ। ಉತ್ತರತಿ ಮಹಾಸಮುದ್ದೋ। ದಿಸಾವಿದಿಸಂ ಧಾವತಿ ಉದಕಂ। ಉದ್ಧಂಸೋತಪಟಿಸೋತಮುಖಾ ಸನ್ದನ್ತಿ ಸಲಿಲಧಾರಾ। ತಸನ್ತಿ ಅಸುರಾ ಗರುಳಾ ನಾಗಾ ಯಕ್ಖಾ। ಉಬ್ಬಿಜ್ಜನ್ತಿ ಕಿಂ ನು ಖೋ। ಕಥಂ ನು ಖೋ। ಸಾಗರೋ ವಿಪರಿವತ್ತತೀತಿ। ಗಮನಪಥಮೇಸನ್ತಿ ಭೀತಚಿತ್ತಾ। ಖುಭಿತೇ ಲುಳಿತೇ ಜಲಧಾರೇ ಪಕಮ್ಪತಿ ಮಹಾಪಥವೀ ಸನಗಾ ಸಸಾಗರಾ। ಪರಿವತ್ತತಿ ಸಿನೇರುಗಿರಿ ಕೂಟಸೇಲಸಿಖರೋ ವಿನಮಮಾನೋ ಹೋತಿ। ವಿಮನಾ ಹೋನ್ತಿ ಅಹಿನಕುಲಬಿಳಾರಕೋಟ್ಠುಕಸೂಕರಮಿಗಪಕ್ಖಿನೋ। ರುದನ್ತಿ ಯಕ್ಖಾ ಅಪ್ಪೇಸಕ್ಖಾ। ಹಸನ್ತಿ ಯಕ್ಖಾ ಮಹೇಸಕ್ಖಾ ಕಮ್ಪಮಾನಾಯ ಮಹಾಪಥವಿಯಾ।>
      text <ಯಥಾ। ಮಹಾರಾಜ। ಮಹತಿ ಮಹಾಪರಿಯೋಗೇ ಉದ್ಧನಗತೇ ಉದಕಸಮ್ಪುಣ್ಣೇ ಆಕಿಣ್ಣತಣ್ಡುಲೇ ಹೇಟ್ಠತೋ ಅಗ್ಗಿ ಜಲಮಾನೋ ಪಠಮಂ ತಾವ ಪರಿಯೋಗಂ ಸನ್ತಾಪೇತಿ। ಪರಿಯೋಗೋ ಸನ್ತತ್ತೋ ಉದಕಂ ಸನ್ತಾಪೇತಿ। ಉದಕಂ ಸನ್ತತ್ತಂ ತಣ್ಡುಲಂ ಸನ್ತಾಪೇತಿ। ತಣ್ಡುಲಂ ಸನ್ತತ್ತಂ ಉಮ್ಮುಜ್ಜತಿ ನಿಮುಜ್ಜತಿ। ಬುಬ್ಬುಳಕಜಾತಂ ಹೋತಿ। ಫೇಣಮಾಲಾ ಉತ್ತರತಿ। ಏವಮೇವ ಖೋ। ಮಹಾರಾಜ। ವೇಸ್ಸನ್ತರೋ ರಾಜಾ ಯಂ ಲೋಕೇ ದುಚ್ಚಜಂ। ತಂ ಚಜಿ। ತಸ್ಸ ತಂ ದುಚ್ಚಜಂ ಚಜನ್ತಸ್ಸ ದಾನಸ್ಸ ಸಭಾವನಿಸ್ಸನ್ದೇನ ಹೇಟ್ಠಾ ಮಹಾವಾತಾ ಧಾರೇತುಂ ನ ವಿಸಹನ್ತಾ ಪರಿಕುಪ್ಪಿಂಸು। ಮಹಾವಾತೇಸು ಪರಿಕುಪಿತೇಸು ಉದಕಂ ಕಮ್ಪಿ। ಉದಕೇ ಕಮ್ಪಿತೇ ಮಹಾಪಥವೀ ಕಮ್ಪಿ। ಇತಿ ತದಾ ಮಹಾವಾತಾ ಚ ಉದಕಞ್ಚ ಮಹಾಪಥವೀ ಚಾತಿ ಇಮೇ ತಯೋ ಏಕಮನಾ ವಿಯ ಅಹೇಸುಂ ಮಹಾದಾನನಿಸ್ಸನ್ದೇನ ವಿಪುಲಬಲವೀರಿಯೇನ ನತ್ಥೇದಿಸೋ। ಮಹಾರಾಜ। ಅಞ್ಞಸ್ಸ ದಾನಾನುಭಾವೋ। ಯಥಾ ವೇಸ್ಸನ್ತರಸ್ಸ ರಞ್ಞೋ ಮಹಾದಾನಾನುಭಾವೋ। ಯಥಾ। ಮಹಾರಾಜ। ಮಹಿಯಾ ಬಹುವಿಧಾ ಮಣಯೋ ವಿಜ್ಜನ್ತಿ। ಸೇಯ್ಯಥೀದಂ। ಇನ್ದನೀಲೋ ಮಹಾನೀಲೋ ಜೋತಿರಸೋ ವೇಳುರಿಯೋ ಉಮ್ಮಾಪುಪ್ಫೋ ಸಿರೀಸಪುಪ್ಫೋ ಮನೋಹರೋ ಸೂರಿಯಕನ್ತೋ ಚನ್ದಕನ್ತೋ ವಜಿರೋ ಖಜ್ಜೋಪನಕೋ ಫುಸ್ಸರಾಗೋ ಲೋಹಿತಙ್ಗೋ ಮಸಾರಗಲ್ಲೋತಿ। ಏತೇ ಸಬ್ಬೇ ಅತಿಕ್ಕಮ್ಮ ಚಕ್ಕವತ್ತಿಮಣಿ ಅಗ್ಗಮಕ್ಖಾಯತಿ। ಚಕ್ಕವತ್ತಿಮಣಿ। ಮಹಾರಾಜ। ಸಮನ್ತಾ ಯೋಜನಂ ಓಭಾಸೇತಿ। ಏವಮೇವ ಖೋ। ಮಹಾರಾಜ। ಯಂ ಕಿಞ್ಚಿ ಮಹಿಯಾ ದಾನಂ ವಿಜ್ಜತಿ ಅಪಿ ಅಸದಿಸದಾನಂ ಪರಮಂ। ತಂ ಸಬ್ಬಂ ಅತಿಕ್ಕಮ್ಮ ವೇಸ್ಸನ್ತರಸ್ಸ ರಞ್ಞೋ ಮಹಾದಾನಂ ಅಗ್ಗಮಕ್ಖಾಯತಿ। ವೇಸ್ಸನ್ತರಸ್ಸ। ಮಹಾರಾಜ। ರಞ್ಞೋ ಮಹಾದಾನೇ ದೀಯಮಾನೇ ಸತ್ತಕ್ಖತ್ತುಂ ಮಹಾಪಥವೀ ಕಮ್ಪಿತಾತಿ।>
      text <ಅಚ್ಛರಿಯಂ। ಭನ್ತೇ ನಾಗಸೇನ। ಬುದ್ಧಾನಂ। ಅಬ್ಭುತಂ। ಭನ್ತೇ ನಾಗಸೇನ। ಬುದ್ಧಾನಂ। ಯಂ ತಥಾಗತೋ ಬೋಧಿಸತ್ತೋ ಸಮಾನೋ ಅಸಮೋ ಲೋಕೇನ ಏವಂಖನ್ತಿ ಏವಂಚಿತ್ತೋ ಏವಂಅಧಿಮುತ್ತಿ ಏವಂಅಧಿಪ್ಪಾಯೋ। ಬೋಧಿಸತ್ತಾನಂ। ಭನ್ತೇ ನಾಗಸೇನ। ಪರಕ್ಕಮೋ ದಕ್ಖಾಪಿತೋ। ಪಾರಮೀ ಚ ಜಿನಾನಂ ಭಿಯ್ಯೋ ಓಭಾಸಿತಾ। ಚರಿಯಂ ಚರತೋಪಿ ತಾವ ತಥಾಗತಸ್ಸ ಸದೇವಕೇ ಲೋಕೇ ಸೇಟ್ಠಭಾವೋ ಅನುದಸ್ಸಿತೋ। ಸಾಧು। ಭನ್ತೇ ನಾಗಸೇನ। ಥೋಮಿತಂ ಜಿನಸಾಸನಂ। ಜೋತಿತಾ ಜಿನಪಾರಮೀ। ಛಿನ್ನೋ ತಿತ್ಥಿಯಾನಂ ವಾದಗಣ್ಠಿ। ಭಿನ್ನೋ ಪರಾಪವಾದಕುಮ್ಭೋ। ಪಞ್ಹೋ ಗಮ್ಭೀರೋ ಉತ್ತಾನೀಕತೋ। ಗಹನಂ ಅಗಹನಂ ಕತಂ। ಸಮ್ಮಾ ಲದ್ಧಂ ಜಿನಪುತ್ತಾನಂ ನಿಬ್ಬಾಹನಂ। ಏವಮೇತಂ ಗಣಿವರಪವರ ತಥಾ ಸಮ್ಪಟಿಚ್ಛಾಮಾತಿ।>
      stand <ಪಥವಿಚಲನಪಞ್ಹೋ ಚತುತ್ಥೋ।>
    text <೫॥ ಸಿವಿರಾಜಚಕ್ಖುದಾನಪಞ್ಹೋ>
      text <೫>, <ಭನ್ತೇ ನಾಗಸೇನ। ತುಮ್ಹೇ ಏವಂ ಭಣಥ ಸಿವಿರಾಜೇನ ಯಾಚಕಸ್ಸ ಚಕ್ಖೂನಿ ದಿನ್ನಾನಿ। ಅನ್ಧಸ್ಸ ಸತೋ ಪುನ ದಿಬ್ಬಚಕ್ಖೂನಿ ಉಪ್ಪನ್ನಾನೀತಿ। ಏತಮ್ಪಿ ವಚನಂ ಸಕಸಟಂ ಸನಿಗ್ಗಹಂ ಸದೋಸಂ ಹೇತುಸಮುಗ್ಘಾತೇ ಅಹೇತುಸ್ಮಿಂ ಅವತ್ಥುಸ್ಮಿಂ ನತ್ಥಿ ದಿಬ್ಬಚಕ್ಖುಸ್ಸ ಉಪ್ಪಾದೋತಿ ಸುತ್ತೇ ವುತ್ತಂ। ಯದಿ। ಭನ್ತೇ ನಾಗಸೇನ। ಸಿವಿರಾಜೇನ ಯಾಚಕಸ್ಸ ಚಕ್ಖೂನಿ ದಿನ್ನಾನಿ। ತೇನ ಹಿ ಪುನ ದಿಬ್ಬಚಕ್ಖೂನಿ ಉಪ್ಪನ್ನಾನೀತಿ ಯಂ ವಚನಂ। ತಂ ಮಿಚ್ಛಾ। ಯದಿ ದಿಬ್ಬಚಕ್ಖೂನಿ ಉಪ್ಪನ್ನಾನಿ। ತೇನ ಹಿ ಸಿವಿರಾಜೇನ ಯಾಚಕಸ್ಸ ಚಕ್ಖೂನಿ ದಿನ್ನಾನೀತಿ ಯಂ ವಚನಂ। ತಮ್ಪಿ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ಗಣ್ಠಿತೋಪಿ ಗಣ್ಠಿತರೋ ವೇಠತೋಪಿ ವೇಠತರೋ ಗಹನತೋಪಿ ಗಹನತರೋ। ಸೋ ತವಾನುಪ್ಪತ್ತೋ। ತತ್ಥ ಛನ್ದಮಭಿಜನೇಹಿ ನಿಬ್ಬಾಹನಾಯ ಪರವಾದಾನಂ ನಿಗ್ಗಹಾಯಾತಿ।>
      text <ದಿನ್ನಾನಿ। ಮಹಾರಾಜ। ಸಿವಿರಾಜೇನ ಯಾಚಕಸ್ಸ ಚಕ್ಖೂನಿ। ತತ್ಥ ಮಾ ವಿಮತಿಂ ಉಪ್ಪಾದೇಹಿ। ಪುನ ದಿಬ್ಬಾನಿ ಚ ಚಕ್ಖೂನಿ ಉಪ್ಪನ್ನಾನಿ। ತತ್ಥಾಪಿ ಮಾ ವಿಮತಿಂ ಜನೇಹೀತಿ। ಅಪಿ ನು ಖೋ। ಭನ್ತೇ ನಾಗಸೇನ। ಹೇತುಸಮುಗ್ಘಾತೇ ಅಹೇತುಸ್ಮಿಂ ಅವತ್ಥುಸ್ಮಿಂ ದಿಬ್ಬಚಕ್ಖು ಉಪ್ಪಜ್ಜತೀತಿ॥ ನ ಹಿ। ಮಹಾರಾಜಾತಿ। ಕಿಂ ಪನ। ಭನ್ತೇ। ಏತ್ಥ ಕಾರಣಂ। ಯೇನ ಕಾರಣೇನ ಹೇತುಸಮುಗ್ಘಾತೇ ಅಹೇತುಸ್ಮಿಂ ಅವತ್ಥುಸ್ಮಿಂ ದಿಬ್ಬಚಕ್ಖು ಉಪ್ಪಜ್ಜತಿ। ಇಙ್ಘ ತಾವ ಕಾರಣೇನ ಮಂ ಸಞ್ಞಾಪೇಹೀತಿ॥>
      text <ಕಿಂ ಪನ। ಮಹಾರಾಜ। ಅತ್ಥಿ ಲೋಕೇ ಸಚ್ಚಂ ನಾಮ। ಯೇನ ಸಚ್ಚವಾದಿನೋ ಸಚ್ಚಕಿರಿಯಂ ಕರೋನ್ತೀತಿ॥ ಆಮ। ಭನ್ತೇ। ಅತ್ಥಿ ಲೋಕೇ ಸಚ್ಚಂ ನಾಮ। ಸಚ್ಚೇನ। ಭನ್ತೇ ನಾಗಸೇನ। ಸಚ್ಚವಾದಿನೋ ಸಚ್ಚಕಿರಿಯಂ ಕತ್ವಾ ದೇವಂ ವಸ್ಸಾಪೇನ್ತಿ। ಅಗ್ಗಿಂ ನಿಬ್ಬಾಪೇನ್ತಿ। ವಿಸಂ ಪಟಿಹನನ್ತಿ। ಅಞ್ಞಮ್ಪಿ ವಿವಿಧಂ ಕತ್ತಬ್ಬಂ ಕರೋನ್ತೀತಿ। ತೇನ ಹಿ। ಮಹಾರಾಜ। ಯುಜ್ಜತಿ ಸಮೇತಿ ಸಿವಿರಾಜಸ್ಸ ಸಚ್ಚಬಲೇನ ದಿಬ್ಬಚಕ್ಖೂನಿ ಉಪ್ಪನ್ನಾನೀತಿ। ಸಚ್ಚಬಲೇನ। ಮಹಾರಾಜ। ಅವತ್ಥುಸ್ಮಿಂ ದಿಬ್ಬಚಕ್ಖು ಉಪ್ಪಜ್ಜತಿ। ಸಚ್ಚಂ ಯೇವ ತತ್ಥ ವತ್ಥು ಭವತಿ ದಿಬ್ಬಚಕ್ಖುಸ್ಸ ಉಪ್ಪಾದಾಯ।>
      text <ಯಥಾ। ಮಹಾರಾಜ। ಯೇ ಕೇಚಿ ಸತ್ತಾ ಸಚ್ಚಮನುಗಾಯನ್ತಿ ಮಹಾಮೇಘೋ ಪವಸ್ಸತೂತಿ। ತೇಸಂ ಸಹ ಸಚ್ಚಮನುಗೀತೇನ ಮಹಾಮೇಘೋ ಪವಸ್ಸತಿ। ಅಪಿ ನು ಖೋ। ಮಹಾರಾಜ। ಅತ್ಥಿ ಆಕಾಸೇ ವಸ್ಸಹೇತು ಸನ್ನಿಚಿತೋ ಯೇನ ಹೇತುನಾ ಮಹಾಮೇಘೋ ಪವಸ್ಸತೀತಿ॥ ನ ಹಿ। ಭನ್ತೇ। ಸಚ್ಚಂ ಯೇವ ತತ್ಥ ಹೇತು ಭವತಿ ಮಹತೋ ಮೇಘಸ್ಸ ಪವಸ್ಸನಾಯಾತಿ। ಏವಮೇವ ಖೋ। ಮಹಾರಾಜ। ನತ್ಥಿ ತಸ್ಸ ಪಕತಿಹೇತು। ಸಚ್ಚಂ ಯೇವೇತ್ಥ ವತ್ಥು ಭವತಿ ದಿಬ್ಬಚಕ್ಖುಸ್ಸ ಉಪ್ಪಾದಾಯಾತಿ।>
      text <ಯಥಾ ವಾ ಪನ। ಮಹಾರಾಜ। ಯೇ ಕೇಚಿ ಸತ್ತಾ ಸಚ್ಚಮನುಗಾಯನ್ತಿ ಜಲಿತಪಜ್ಜಲಿತಮಹಾಅಗ್ಗಿಕ್ಖನ್ಧೋ ಪಟಿನಿವತ್ತತೂತಿ। ತೇಸಂ ಸಹ ಸಚ್ಚಮನುಗೀತೇನ ಜಲಿತಪಜ್ಜಲಿತಮಹಾಅಗ್ಗಿಕ್ಖನ್ಧೋ ಖಣೇನ ಪಟಿನಿವತ್ತತಿ। ಅಪಿ ನು ಖೋ। ಮಹಾರಾಜ। ಅತ್ಥಿ ತಸ್ಮಿಂ ಜಲಿತಪಜ್ಜಲಿತೇ ಮಹಾಅಗ್ಗಿಕ್ಖನ್ಧೇ ಹೇತು ಸನ್ನಿಚಿತೋ ಯೇನ ಹೇತುನಾ ಜಲಿತಪಜ್ಜಲಿತಮಹಾಅಗ್ಗಿಕ್ಖನ್ಧೋ ಖಣೇನ ಪಟಿನಿವತ್ತತೀತಿ॥ ನ ಹಿ। ಭನ್ತೇ। ಸಚ್ಚಂ ಯೇವ ತತ್ಥ ವತ್ಥು ಹೋತಿ ತಸ್ಸ ಜಲಿತಪಜ್ಜಲಿತಸ್ಸ ಮಹಾಅಗ್ಗಿಕ್ಖನ್ಧಸ್ಸ ಖಣೇನ ಪಟಿನಿವತ್ತನಾಯಾತಿ। ಏವಮೇವ ಖೋ। ಮಹಾರಾಜ। ನತ್ಥಿ ತಸ್ಸ ಪಕತಿಹೇತು। ಸಚ್ಚಂ ಯೇವೇತ್ಥ ವತ್ಥು ಭವತಿ ದಿಬ್ಬಚಕ್ಖುಸ್ಸ ಉಪ್ಪಾದಾಯಾತಿ।>
      text <ಯಥಾ ವಾ ಪನ। ಮಹಾರಾಜ। ಯೇ ಕೇಚಿ ಸತ್ತಾ ಸಚ್ಚಮನುಗಾಯನ್ತಿ ವಿಸಂ ಹಲಾಹಲಂ ಅಗದಂ ಭವತೂತಿ। ತೇಸಂ ಸಹ ಸಚ್ಚಮನುಗೀತೇನ ವಿಸಂ ಹಲಾಹಲಂ ಖಣೇನ ಅಗದಂ ಭವತಿ। ಅಪಿ ನು ಖೋ। ಮಹಾರಾಜ। ಅತ್ಥಿ ತಸ್ಮಿಂ ಹಲಾಹಲವಿಸೇ ಹೇತು ಸನ್ನಿಚಿತೋ ಯೇನ ಹೇತುನಾ ವಿಸಂ ಹಲಾಹಲಂ ಖಣೇನ ಅಗದಂ ಭವತೀತಿ॥ ನ ಹಿ। ಭನ್ತೇ। ಸಚ್ಚಂ ಯೇವ ತತ್ಥ ಹೇತು ಭವತಿ ವಿಸಸ್ಸ ಹಲಾಹಲಸ್ಸ ಖಣೇನ ಪಟಿಘಾತಾಯಾತಿ। ಏವಮೇವ ಖೋ। ಮಹಾರಾಜ। ವಿನಾ ಪಕತಿಹೇತುಂ ಸಚ್ಚಂ ಯೇವೇತ್ಥ ವತ್ಥು ಭವತಿ ದಿಬ್ಬಚಕ್ಖುಸ್ಸ ಉಪ್ಪಾದಾಯಾತಿ।>
      text <ಚತುನ್ನಮ್ಪಿ। ಮಹಾರಾಜ। ಅರಿಯಸಚ್ಚಾನಂ ಪಟಿವೇಧಾಯ ನತ್ಥಞ್ಞಂ ವತ್ಥು। ಸಚ್ಚಂ ವತ್ಥುಂ ಕತ್ವಾ ಚತ್ತಾರಿ ಅರಿಯಸಚ್ಚಾನಿ ಪಟಿವಿಜ್ಝನ್ತೀತಿ। ಅತ್ಥಿ। ಮಹಾರಾಜ। ಚೀನವಿಸಯೇ ಚೀನರಾಜಾ। ಸೋ ಮಹಾಸಮುದ್ದೇ ಕೀಳಿತುಕಾಮೋ ಚತುಮಾಸೇ ಚತುಮಾಸೇ ಸಚ್ಚಕಿರಿಯಂ ಕತ್ವಾ ಸಹ ರಥೇನ ಅನ್ತೋಮಹಾಸಮುದ್ದೇ ಯೋಜನಂ ಪವಿಸತಿ। ತಸ್ಸ ರಥಸೀಸಸ್ಸ ಪುರತೋ ಪುರತೋ ಮಹಾವಾರಿಕ್ಖನ್ಧೋ ಪಟಿಕ್ಕಮತಿ। ನಿಕ್ಖನ್ತಸ್ಸ ಪುನ ಓತ್ಥರತಿ। ಅಪಿ ನು ಖೋ। ಮಹಾರಾಜ। ಸೋ ಮಹಾಸಮುದ್ದೋ ಸದೇವಮನುಸ್ಸೇನಪಿ ಲೋಕೇನ ಪಕತಿಕಾಯಬಲೇನ ಸಕ್ಕಾ ಪಟಿಕ್ಕಮಾಪೇತುನ್ತಿ॥ ಅತಿಪರಿತ್ತಕೇಪಿ। ಭನ್ತೇ। ತಳಾಕೇ ಉದಕಂ ನ ಸಕ್ಕಾ ಸದೇವಮನುಸ್ಸೇನಪಿ ಲೋಕೇನ ಪಕತಿಕಾಯಬಲೇನ ಪಟಿಕ್ಕಮಾಪೇತುಂ। ಕಿಂ ಪನ ಮಹಾಸಮುದ್ದೇ ಉದಕನ್ತಿ॥ ಇಮಿನಾಪಿ। ಮಹಾರಾಜ। ಕಾರಣೇನ ಸಚ್ಚಬಲಂ ಞಾತಬ್ಬಂ ನತ್ಥಿ ತಂ ಠಾನಂ। ಯಂ ಸಚ್ಚೇನ ನ ಪತ್ತಬ್ಬನ್ತಿ।>
      text <ನಗರೇ। ಮಹಾರಾಜ। ಪಾಟಲಿಪುತ್ತೇ ಅಸೋಕೋ ಧಮ್ಮರಾಜಾ ಸನೇಗಮಜಾನಪದಅಮಚ್ಚಭಟಬಲಮಹಾಮತ್ತೇಹಿ ಪರಿವುತೋ ಗಙ್ಗಂ ನದಿಂ ನವಸಲಿಲಸಮ್ಪುಣ್ಣಂ ಸಮತಿತ್ಥಿಕಂ ಸಮ್ಭರಿತಂ ಪಞ್ಚಯೋಜನಸತಾಯಾಮಂ ಯೋಜನಪುಥುಲಂ ಸನ್ದಮಾನಂ ದಿಸ್ವಾ ಅಮಚ್ಚೇ ಏವಮಾಹ ಅತ್ಥಿ ಕೋಚಿ। ಭಣೇ। ಸಮತ್ಥೋ। ಯೋ ಇಮಂ ಮಹಾಗಙ್ಗಂ ಪಟಿಸೋತಂ ಸನ್ದಾಪೇತುನ್ತಿ। ಅಮಚ್ಚಾ ಆಹಂಸು ದುಕ್ಕರಂ ದೇವಾತಿ।>
      text <ತಸ್ಮಿಂ ಯೇವ ಗಙ್ಗಾಕೂಲೇ ಠಿತಾ ಬನ್ಧುಮತೀ ನಾಮ ಗಣಿಕಾ ಅಸ್ಸೋಸಿ ರಞ್ಞಾ ಕಿರ ಏವಂ ವುತ್ತಂ ಸಕ್ಕಾ ನು ಖೋ ಇಮಂ ಮಹಾಗಙ್ಗಂ ಪಟಿಸೋತಂ ಸನ್ದಾಪೇತುನ್ತಿ। ಸಾ ಏವಮಾಹ ಅಹಞ್ಹಿ ನಗರೇ ಪಾಟಲಿಪುತ್ತೇ ಗಣಿಕಾ ರೂಪೂಪಜೀವಿನೀ ಅನ್ತಿಮಜೀವಿಕಾ। ಮಮ ತಾವ ರಾಜಾ ಸಚ್ಚಕಿರಿಯಂ ಪಸ್ಸತೂತಿ। ಅಥ ಸಾ ಸಚ್ಚಕಿರಿಯಂ ಅಕಾಸಿ। ಸಹ ತಸ್ಸಾ ಸಚ್ಚಕಿರಿಯಾಯ ಖಣೇನ ಸಾ ಮಹಾಗಙ್ಗಾ ಗಳಗಳಾಯನ್ತೀ ಪಟಿಸೋತಂ ಸನ್ದಿತ್ಥ ಮಹತೋ ಜನಕಾಯಸ್ಸ ಪಸ್ಸತೋ।>
      text <ಅಥ ರಾಜಾ ಗಙ್ಗಾಯ ಆವಟ್ಟಊಮಿವೇಗಜನಿತಂ ಹಲಾಹಲಸದ್ದಂ ಸುತ್ವಾ ವಿಮ್ಹಿತೋ ಅಚ್ಛರಿಯಬ್ಭುತಜಾತೋ ಅಮಚ್ಚೇ ಏವಮಾಹ ಕಿಸ್ಸಾಯಂ। ಭಣೇ। ಮಹಾಗಙ್ಗಾ ಪಟಿಸೋತಂ ಸನ್ದತೀತಿ॥ ಬನ್ಧುಮತೀ। ಮಹಾರಾಜ। ಗಣಿಕಾ ತವ ವಚನಂ ಸುತ್ವಾ ಸಚ್ಚಕಿರಿಯಂ ಅಕಾಸಿ। ತಸ್ಸಾ ಸಚ್ಚಕಿರಿಯಾಯ ಮಹಾಗಙ್ಗಾ ಉದ್ಧಂಮುಖಾ ಸನ್ದತೀತಿ।>
      text <ಅಥ ಸಂವಿಗ್ಗಹದಯೋ ರಾಜಾ ತುರಿತತುರಿತೋ ಸಯಂ ಗನ್ತ್ವಾ ತಂ ಗಣಿಕಂ ಪುಚ್ಛಿ ಸಚ್ಚಂ ಕಿರ। ಜೇ। ತಯಾ ಸಚ್ಚಕಿರಿಯಾಯ ಅಯಂ ಗಙ್ಗಾ ಪಟಿಸೋತಂ ಸನ್ದಾಪಿತಾತಿ॥ ಆಮ ದೇವಾತಿ। ರಾಜಾ ಆಹ ಕಿಂ ತೇ ತತ್ಥ ಬಲಂ ಅತ್ಥಿ। ಕೋ ವಾ ತೇ ವಚನಂ ಆದಿಯತಿ ಅನುಮ್ಮತ್ತೋ। ಕೇನ ತ್ವಂ ಬಲೇನ ಇಮಂ ಮಹಾಗಙ್ಗಂ ಪಟಿಸೋತಂ ಸನ್ದಾಪೇಸೀತಿ॥ ಸಾ ಆಹ ಸಚ್ಚಬಲೇನಾಹಂ। ಮಹಾರಾಜ। ಇಮಂ ಮಹಾಗಙ್ಗಂ ಪಟಿಸೋತಂ ಸನ್ದಾಪೇಸಿನ್ತಿ। ರಾಜಾ ಆಹ ಕಿಂ ತೇ ಸಚ್ಚಬಲಂ ಅತ್ಥಿ ಚೋರಿಯಾ ಧುತ್ತಿಯಾ ಅಸತಿಯಾ ಛಿನ್ನಿಕಾಯ ಪಾಪಿಯಾ ಭಿನ್ನಸೀಲಾಯ ಹಿರಿಅತಿಕ್ಕನ್ತಿಕಾಯ ಅನ್ಧಜನಪಲೋಭಿಕಾಯಾತಿ। ಸಚ್ಚಂ। ಮಹಾರಾಜ। ತಾದಿಸಿಕಾ ಅಹಂ। ತಾದಿಸಿಕಾಯಪಿ ಮೇ। ಮಹಾರಾಜ। ಸಚ್ಚಕಿರಿಯಾ ಅತ್ಥಿ। ಯಾಯಾಹಂ ಇಚ್ಛಮಾನಾ ಸದೇವಕಮ್ಪಿ ಲೋಕಂ ಪರಿವತ್ತೇಯ್ಯನ್ತಿ। ರಾಜಾ ಆಹ ಕತಮಾ ಪನ ಸಾ ಹೋತಿ ಸಚ್ಚಕಿರಿಯಾ। ಇಙ್ಘ ಮಂ ಸಾವೇಹೀತಿ। ಯೋ ಮೇ। ಮಹಾರಾಜ। ಧನಂ ದೇತಿ ಖತ್ತಿಯೋ ವಾ ಬ್ರಾಹ್ಮಣೋ ವಾ ವೇಸ್ಸೋ ವಾ ಸುದ್ದೋ ವಾ ಅಞ್ಞೋ ವಾ ಕೋಚಿ। ತೇಸಂ ಸಮಕಂ ಯೇವ ಉಪಟ್ಠಹಾಮಿ। ಖತ್ತಿಯೋತಿ ವಿಸೇಸೋ ನತ್ಥಿ। ಸುದ್ದೋತಿ ಅತಿಮಞ್ಞನಾ ನತ್ಥಿ। ಅನುನಯಪ್ಪಟಿಘವಿಪ್ಪಮುತ್ತಾ ಧನಸ್ಸಾಮಿಕಂ ಪರಿಚರಾಮಿ। ಏಸಾ ಮೇ ದೇವ ಸಚ್ಚಕಿರಿಯಾ। ಯಾಯಾಹಂ ಇಮಂ ಮಹಾಗಙ್ಗಂ ಪಟಿಸೋತಂ ಸನ್ದಾಪೇಸಿನ್ತಿ।>
      text <ಇತಿಪಿ। ಮಹಾರಾಜ। ಸಚ್ಚೇ ಠಿತಾ ನ ಕಿಞ್ಚಿ ಅತ್ಥಂ ನ ವಿನ್ದನ್ತಿ। ದಿನ್ನಾನಿ ಚ। ಮಹಾರಾಜ। ಸಿವಿರಾಜೇನ ಯಾಚಕಸ್ಸ ಚಕ್ಖೂನಿ। ದಿಬ್ಬಚಕ್ಖೂನಿ ಚ ಉಪ್ಪನ್ನಾನಿ। ತಞ್ಚ ಸಚ್ಚಕಿರಿಯಾಯ। ಯಂ ಪನ ಸುತ್ತೇ ವುತ್ತಂ ಮಂಸಚಕ್ಖುಸ್ಮಿಂ ನಟ್ಠೇ ಅಹೇತುಸ್ಮಿಂ ಅವತ್ಥುಸ್ಮಿಂ ನತ್ಥಿ ದಿಬ್ಬಚಕ್ಖುಸ್ಸ ಉಪ್ಪಾದೋತಿ। ತಂ ಭಾವನಾಮಯಂ ಚಕ್ಖುಂ ಸನ್ಧಾಯ ವುತ್ತಂ। ಏವಮೇತಂ। ಮಹಾರಾಜ। ಧಾರೇಹೀತಿ। ಸಾಧು। ಭನ್ತೇ ನಾಗಸೇನ। ಸುನಿಬ್ಬೇಠಿತೋ ಪಞ್ಹೋ। ಸುನಿದ್ದಿಟ್ಠೋ ನಿಗ್ಗಹೋ। ಸುಮದ್ದಿತಾ ಪರವಾದಾ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಸಿವಿರಾಜಚಕ್ಖುದಾನಪಞ್ಹೋ ಪಞ್ಚಮೋ।>
    text <೬॥ ಗಬ್ಭಾವಕ್ಕನ್ತಿಪಞ್ಹೋ>
      text <೬>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ತಿಣ್ಣಂ ಖೋ ಪನ। ಭಿಕ್ಖವೇ। ಸನ್ನಿಪಾತಾ ಗಬ್ಭಸ್ಸ ಅವಕ್ಕನ್ತಿ ಹೋತಿ। ಇಧ ಮಾತಾಪಿತರೋ ಚ ಸನ್ನಿಪತಿತಾ ಹೋನ್ತಿ। ಮಾತಾ ಚ ಉತುನೀ ಹೋತಿ। ಗನ್ಧಬ್ಬೋ ಚ ಪಚ್ಚುಪಟ್ಠಿತೋ ಹೋತಿ। ಇಮೇಸಂ ಖೋ। ಭಿಕ್ಖವೇ। ತಿಣ್ಣಂ ಸನ್ನಿಪಾತಾ ಗಬ್ಭಸ್ಸ ಅವಕ್ಕನ್ತಿ ಹೋತೀತಿ। ಅಸೇಸವಚನಮೇತಂ। ನಿಸ್ಸೇಸವಚನಮೇತಂ। ನಿಪ್ಪರಿಯಾಯವಚನಮೇತಂ। ಅರಹಸ್ಸವಚನಮೇತಂ। ಸದೇವಮನುಸ್ಸಾನಂ ಮಜ್ಝೇ ನಿಸೀದಿತ್ವಾ ಭಣಿತಂ। ಅಯಞ್ಚ ದ್ವಿನ್ನಂ ಸನ್ನಿಪಾತಾ ಗಬ್ಭಸ್ಸ ಅವಕ್ಕನ್ತಿ ದಿಸ್ಸತಿ। ದುಕೂಲೇನ ತಾಪಸೇನ ಪಾರಿಕಾಯ ತಾಪಸಿಯಾ ಉತುನಿಕಾಲೇ ದಕ್ಖಿಣೇನ ಹತ್ಥಙ್ಗುಟ್ಠೇನ ನಾಭಿ ಪರಾಮಟ್ಠಾ। ತಸ್ಸ ತೇನ ನಾಭಿಪರಾಮಸನೇನ ಸಾಮಕುಮಾರೋ ನಿಬ್ಬತ್ತೋ। ಮಾತಙ್ಗೇನಾಪಿ ಇಸಿನಾ ಬ್ರಾಹ್ಮಣಕಞ್ಞಾಯ ಉತುನಿಕಾಲೇ ದಕ್ಖಿಣೇನ ಹತ್ಥಙ್ಗುಟ್ಠೇನ ನಾಭಿ ಪರಾಮಟ್ಠಾ। ತಸ್ಸ ತೇನ ನಾಭಿಪರಾಮಸನೇನ ಮಣ್ಡಬ್ಯೋ ನಾಮ ಮಾಣವಕೋ ನಿಬ್ಬತ್ತೋತಿ। ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ತಿಣ್ಣಂ ಖೋ ಪನ। ಭಿಕ್ಖವೇ। ಸನ್ನಿಪಾತಾ ಗಬ್ಭಸ್ಸ ಅವಕ್ಕನ್ತಿ ಹೋತೀತಿ। ತೇನ ಹಿ ಸಾಮೋ ಚ ಕುಮಾರೋ ಮಣ್ಡಬ್ಯೋ ಚ ಮಾಣವಕೋ ಉಭೋಪಿ ತೇ ನಾಭಿಪರಾಮಸನೇನ ನಿಬ್ಬತ್ತಾತಿ ಯಂ ವಚನಂ। ತಂ ಮಿಚ್ಛಾ। ಯದಿ। ಭನ್ತೇ। ತಥಾಗತೇನ ಭಣಿತಂ ಸಾಮೋ ಚ ಕುಮಾರೋ ಮಣ್ಡಬ್ಯೋ ಚ ಮಾಣವಕೋ ನಾಭಿಪರಾಮಸನೇನ ನಿಬ್ಬತ್ತಾತಿ। ತೇನ ಹಿ ತಿಣ್ಣಂ ಖೋ ಪನ। ಭಿಕ್ಖವೇ। ಸನ್ನಿಪಾತಾ ಗಬ್ಭಸ್ಸ ಅವಕ್ಕನ್ತಿ ಹೋತೀತಿ ಯಂ ವಚನಂ। ತಮ್ಪಿ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ಸುಗಮ್ಭೀರೋ ಸುನಿಪುಣೋ ವಿಸಯೋ ಬುದ್ಧಿಮನ್ತಾನಂ। ಸೋ ತವಾನುಪ್ಪತ್ತೋ। ಛಿನ್ದ ವಿಮತಿಪಥಂ। ಧಾರೇಹಿ ಞಾಣವರಪ್ಪಜ್ಜೋತನ್ತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ತಿಣ್ಣಂ ಖೋ ಪನ। ಭಿಕ್ಖವೇ। ಸನ್ನಿಪಾತಾ ಗಬ್ಭಸ್ಸ ಅವಕ್ಕನ್ತಿ ಹೋತಿ। ಇಧ ಮಾತಾಪಿತರೋ ಚ ಸನ್ನಿಪತಿತಾ ಹೋನ್ತಿ। ಮಾತಾ ಚ ಉತುನೀ ಹೋತಿ। ಗನ್ಧಬ್ಬೋ ಚ ಪಚ್ಚುಪಟ್ಠಿತೋ ಹೋತಿ। ಏವಂ ತಿಣ್ಣಂ ಸನ್ನಿಪಾತಾ ಗಬ್ಭಸ್ಸ ಅವಕ್ಕನ್ತಿ ಹೋತೀತಿ। ಭಣಿತಞ್ಚ ಸಾಮೋ ಚ ಕುಮಾರೋ ಮಣ್ಡಬ್ಯೋ ಚ ಮಾಣವಕೋ ನಾಭಿಪರಾಮಸನೇನ ನಿಬ್ಬತ್ತಾತಿ। ತೇನ ಹಿ। ಭನ್ತೇ ನಾಗಸೇನ। ಯೇನ ಕಾರಣೇನ ಪಞ್ಹೋ ಸುವಿನಿಚ್ಛಿತೋ ಹೋತಿ। ತೇನ ಕಾರಣೇನ ಮಂ ಸಞ್ಞಾಪೇಹೀತಿ।>
      text <ಸುತಪುಬ್ಬಂ ಪನ ತಯಾ। ಮಹಾರಾಜ। ಸಂಕಿಚ್ಚೋ ಚ ಕುಮಾರೋ ಇಸಿಸಿಙ್ಗೋ ಚ ತಾಪಸೋ ಥೇರೋ ಚ ಕುಮಾರಕಸ್ಸಪೋ ಇಮಿನಾ ನಾಮ ತೇ ನಿಬ್ಬತ್ತಾತಿ॥ ಆಮ। ಭನ್ತೇ। ಸುಯ್ಯತಿ। ಅಬ್ಭುಗ್ಗತಾ ತೇಸಂ ಜಾತಿ। ದ್ವೇ ಮಿಗಧೇನುಯೋ ತಾವ ಉತುನಿಕಾಲೇ ದ್ವಿನ್ನಂ ತಾಪಸಾನಂ ಪಸ್ಸಾವಟ್ಠಾನಂ ಆಗನ್ತ್ವಾ ಸಸಮ್ಭವಂ ಪಸ್ಸಾವಂ ಪಿವಿಂಸು। ತೇನ ಪಸ್ಸಾವಸಮ್ಭವೇನ ಸಂಕಿಚ್ಚೋ ಚ ಕುಮಾರೋ ಇಸಿಸಿಙ್ಗೋ ಚ ತಾಪಸೋ ನಿಬ್ಬತ್ತಾ। ಥೇರಸ್ಸ ಉದಾಯಿಸ್ಸ ಭಿಕ್ಖುನುಪಸ್ಸಯಂ ಉಪಗತಸ್ಸ ರತ್ತಚಿತ್ತೇನ ಭಿಕ್ಖುನಿಯಾ ಅಙ್ಗಜಾತಂ ಉಪನಿಜ್ಝಾಯನ್ತಸ್ಸ ಸಮ್ಭವಂ ಕಾಸಾವೇ ಮುಚ್ಚಿ। ಅಥ ಖೋ ಆಯಸ್ಮಾ ಉದಾಯಿ ತಂ ಭಿಕ್ಖುನಿಂ ಏತದವೋಚ ಗಚ್ಛ ಭಗಿನಿ। ಉದಕಂ ಆಹರ ಅನ್ತರವಾಸಕಂ ಧೋವಿಸ್ಸಾಮೀತಿ। ಆಹರಯ್ಯ ಅಹಮೇವ ಧೋವಿಸ್ಸಾಮೀತಿ। ತತೋ ಸಾ ಭಿಕ್ಖುನೀ ಉತುನಿಸಮಯೇ ತಂ ಸಮ್ಭವಂ ಏಕದೇಸಂ ಮುಖೇನ ಅಗ್ಗಹೇಸಿ। ಏಕದೇಸಂ ಅಙ್ಗಜಾತೇ ಪಕ್ಖಿಪಿ। ತೇನ ಥೇರೋ ಕುಮಾರಕಸ್ಸಪೋ ನಿಬ್ಬತ್ತೋತಿ ಏತಂ ಜನೋ ಆಹಾತಿ।>
      text <ಅಪಿ ನು ಖೋ ತ್ವಂ। ಮಹಾರಾಜ। ಸದ್ದಹಸಿ ತಂ ವಚನನ್ತಿ॥ ಆಮ ಭನ್ತೇ। ಬಲವಂ ತತ್ಥ ಮಯಂ ಕಾರಣಂ ಉಪಲಭಾಮ। ಯೇನ ಮಯಂ ಕಾರಣೇನ ಸದ್ದಹಾಮ ಇಮಿನಾ ಕಾರಣೇನ ನಿಬ್ಬತ್ತಾತಿ। ಕಿಂ ಪನೇತ್ಥ। ಮಹಾರಾಜ। ಕಾರಣನ್ತಿ॥ ಸುಪರಿಕಮ್ಮಕತೇ। ಭನ್ತೇ। ಕಲಲೇ ಬೀಜಂ ನಿಪತಿತ್ವಾ ಖಿಪ್ಪಂ ಸಂವಿರುಹತೀತಿ। ಆಮ ಮಹಾರಾಜಾತಿ। ಏವಮೇವ ಖೋ। ಭನ್ತೇ। ಸಾ ಭಿಕ್ಖುನೀ ಉತುನೀ ಸಮಾನಾ ಸಣ್ಠಿತೇ ಕಲಲೇ ರುಹಿರೇ ಪಚ್ಛಿನ್ನವೇಗೇ ಠಿತಾಯ ಧಾತುಯಾ ತಂ ಸಮ್ಭವಂ ಗಹೇತ್ವಾ ತಸ್ಮಿಂ ಕಲಲೇ ಪಕ್ಖಿಪಿ। ತೇನ ತಸ್ಸಾ ಗಬ್ಭೋ ಸಣ್ಠಾಸಿ। ಏವಂ ತತ್ಥ ಕಾರಣಂ ಪಚ್ಚೇಮ ತೇಸಂ ನಿಬ್ಬತ್ತಿಯಾತಿ। ಏವಮೇತಂ। ಮಹಾರಾಜ। ತಥಾ ಸಮ್ಪಟಿಚ್ಛಾಮಿ। ಯೋನಿಪ್ಪವೇಸೇನ ಗಬ್ಭೋ ಸಮ್ಭವತೀತಿ। ಸಮ್ಪಟಿಚ್ಛಸಿ ಪನ। ತ್ವಂ ಮಹಾರಾಜ। ಥೇರಸ್ಸ ಕುಮಾರಕಸ್ಸಪಸ್ಸ ಗಬ್ಭಾವಕ್ಕಮನನ್ತಿ॥ ಆಮ ಭನ್ತೇತಿ। ಸಾಧು। ಮಹಾರಾಜ। ಪಚ್ಚಾಗತೋಸಿ ಮಮ ವಿಸಯಂ। ಏಕವಿಧೇನಪಿ ಗಬ್ಭಾವಕ್ಕನ್ತಿಂ ಕಥಯನ್ತೋ ಮಮಾನುಬಲಂ ಭವಿಸ್ಸಸಿ। ಅಥ ಯಾ ಪನ ತಾ ದ್ವೇ ಮಿಗಧೇನುಯೋ ಪಸ್ಸಾವಂ ಪಿವಿತ್ವಾ ಗಬ್ಭಂ ಪಟಿಲಭಿಂಸು। ತಾಸಂ ತ್ವಂ ಸದ್ದಹಸಿ ಗಬ್ಭಸ್ಸಾವಕ್ಕಮನನ್ತಿ॥ ಆಮ। ಭನ್ತೇ। ಯಂ ಕಿಞ್ಚಿ ಭುತ್ತಂ ಪೀತಂ ಖಾಯಿತಂ ಲೇಹಿತಂ। ಸಬ್ಬಂ ತಂ ಕಲಲಂ ಓಸರತಿ। ಠಾನಗತಂ ವುಡ್ಢಿಮಾಪಜ್ಜತಿ। ಯಥಾ। ಭನ್ತೇ ನಾಗಸೇನ। ಯಾ ಕಾಚಿ ಸರಿತಾ ನಾಮ। ಸಬ್ಬಾ ತಾ ಮಹಾಸಮುದ್ದಂ ಓಸರನ್ತಿ। ಠಾನಗತಾ ವುಡ್ಢಿಮಾಪಜ್ಜನ್ತಿ। ಏವಮೇವ ಖೋ। ಭನ್ತೇ ನಾಗಸೇನ। ಯಂ ಕಿಞ್ಚಿ ಭುತ್ತಂ ಪೀತಂ ಖಾಯಿತಂ ಲೇಹಿತಂ। ಸಬ್ಬಂ ತಂ ಕಲಲಂ ಓಸರತಿ। ಠಾನಗತಂ ವುಡ್ಢಿಮಾಪಜ್ಜತಿ। ತೇನಾಹಂ ಕಾರಣೇನ ಸದ್ದಹಾಮಿ ಮುಖಗತೇನಪಿ ಗಬ್ಭಸ್ಸ ಅವಕ್ಕನ್ತಿ ಹೋತೀತಿ। ಸಾಧು। ಮಹಾರಾಜ। ಗಾಳ್ಹತರಂ ಉಪಗತೋಸಿ ಮಮ ವಿಸಯಂ। ಮುಖಪಾನೇನಪಿ ದ್ವಯಸನ್ನಿಪಾತೋ ಭವತಿ। ಸಂಕಿಚ್ಚಸ್ಸ ಚ। ಮಹಾರಾಜ। ಕುಮಾರಸ್ಸ ಇಸಿಸಿಙ್ಗಸ್ಸ ಚ ತಾಪಸಸ್ಸ ಥೇರಸ್ಸ ಚ ಕುಮಾರಕಸ್ಸಪಸ್ಸ ಗಬ್ಭಾವಕ್ಕಮನಂ ಸಮ್ಪಟಿಚ್ಛಸೀತಿ॥ ಆಮ। ಭನ್ತೇ। ಸನ್ನಿಪಾತೋ ಓಸರತೀತಿ।>
      text <ಸಾಮೋಪಿ। ಮಹಾರಾಜ। ಕುಮಾರೋ ಮಣ್ಡಬ್ಯೋಪಿ ಮಾಣವಕೋ ತೀಸು ಸನ್ನಿಪಾತೇಸು ಅನ್ತೋಗಧಾ। ಏಕರಸಾ ಯೇವ ಪುರಿಮೇನ। ತತ್ಥ ಕಾರಣಂ ವಕ್ಖಾಮಿ। ದುಕೂಲೋ ಚ। ಮಹಾರಾಜ। ತಾಪಸೋ ಪಾರಿಕಾ ಚ ತಾಪಸೀ ಉಭೋಪಿ ತೇ ಅರಞ್ಞವಾಸಾ ಅಹೇಸುಂ ಪವಿವೇಕಾಧಿಮುತ್ತಾ ಉತ್ತಮತ್ಥಗವೇಸಕಾ। ತಪತೇಜೇನ ಯಾವ ಬ್ರಹ್ಮಲೋಕಂ ಸನ್ತಾಪೇಸುಂ। ತೇಸಂ ತದಾ ಸಕ್ಕೋ ದೇವಾನಮಿನ್ದೋ ಸಾಯಂ ಪಾತಂ ಉಪಟ್ಠಾನಂ ಆಗಚ್ಛತಿ। ಸೋ ತೇಸಂ ಗರುಕತಮೇತ್ತತಾಯ ಉಪಧಾರೇನ್ತೋ ಅದ್ದಸ ಅನಾಗತಮದ್ಧಾನೇ ದ್ವಿನ್ನಮ್ಪಿ ತೇಸಂ ಚಕ್ಖೂನಂ ಅನ್ತರಧಾನಂ। ದಿಸ್ವಾ ತೇ ಏವಮಾಹ ಏಕಂ ಮೇ। ಭೋನ್ತೋ। ವಚನಂ ಕರೋಥ। ಸಾಧು ಏಕಂ ಪುತ್ತಂ ಜನೇಯ್ಯಾಥ। ಸೋ ತುಮ್ಹಾಕಂ ಉಪಟ್ಠಾಕೋ ಭವಿಸ್ಸತಿ ಆಲಮ್ಬನೋ ಚಾತಿ। ಅಲಂ। ಕೋಸಿಯ। ಮಾ ಏವಂ ಭಣೀತಿ। ತೇ ತಸ್ಸ ತಂ ವಚನಂ ನ ಸಮ್ಪಟಿಚ್ಛಿಂಸು। ಅನುಕಮ್ಪಕೋ ಅತ್ಥಕಾಮೋ ಸಕ್ಕೋ ದೇವಾನಮಿನ್ದೋ ದುತಿಯಮ್ಪಿ…ಪೇ॰… ತತಿಯಮ್ಪಿ ತೇ ಏವಮಾಹ ಏಕಂ ಮೇ। ಭೋನ್ತೋ। ವಚನಂ ಕರೋಥ। ಸಾಧು ಏಕಂ ಪುತ್ತಂ ಜನೇಯ್ಯಾಥ। ಸೋ ತುಮ್ಹಾಕಂ ಉಪಟ್ಠಾಕೋ ಭವಿಸ್ಸತಿ ಆಲಮ್ಬನೋ ಚಾತಿ। ತತಿಯಮ್ಪಿ ತೇ ಆಹಂಸು ಅಲಂ। ಕೋಸಿಯ। ಮಾ ತ್ವಂ ಖೋ ಅಮ್ಹೇ ಅನತ್ಥೇ ನಿಯೋಜೇಹಿ। ಕದಾಯಂ ಕಾಯೋ ನ ಭಿಜ್ಜಿಸ್ಸತಿ। ಭಿಜ್ಜತು ಅಯಂ ಕಾಯೋ ಭೇದನಧಮ್ಮೋ। ಭಿಜ್ಜನ್ತಿಯಾಪಿ ಧರಣಿಯಾ ಪತನ್ತೇಪಿ ಸೇಲಸಿಖರೇ ಫಲನ್ತೇಪಿ ಆಕಾಸೇ ಪತನ್ತೇಪಿ ಚನ್ದಿಮಸೂರಿಯೇ ನೇವ ಮಯಂ ಲೋಕಧಮ್ಮೇಹಿ ಮಿಸ್ಸಯಿಸ್ಸಾಮ। ಮಾ ತ್ವಂ ಅಮ್ಹಾಕಂ ಸಮ್ಮುಖಭಾವಂ ಉಪಗಚ್ಛ। ಉಪಗತಸ್ಸ ತೇ ಏಸೋ ವಿಸ್ಸಾಸೋ। ಅನತ್ಥಚರೋ ತ್ವಂ ಮಞ್ಞೇತಿ।>
      text <ತತೋ ಸಕ್ಕೋ ದೇವಾನಮಿನ್ದೋ ತೇಸಂ ಮನಂ ಅಲಭಮಾನೋ ಗರುಕತೋ ಪಞ್ಜಲಿಕೋ ಪುನ ಯಾಚಿ ಯದಿ ಮೇ ವಚನಂ ನ ಉಸ್ಸಹಥ ಕಾತುಂ। ಯದಾ ತಾಪಸೀ ಉತುನೀ ಹೋತಿ ಪುಪ್ಫವತೀ। ತದಾ ತ್ವಂ। ಭನ್ತೇ। ದಕ್ಖಿಣೇನ ಹತ್ಥಙ್ಗುಟ್ಠೇನ ನಾಭಿಂ ಪರಾಮಸೇಯ್ಯಾಸಿ। ತೇನ ಸಾ ಗಬ್ಭಂ ಲಚ್ಛತಿ। ಸನ್ನಿಪಾತೋ ಯೇವೇಸ ಗಬ್ಭಾವಕ್ಕನ್ತಿಯಾತಿ। ಸಕ್ಕೋಮಹಂ। ಕೋಸಿಯ। ತಂ ವಚನಂ ಕಾತುಂ। ನ ತಾವತಕೇನ ಅಮ್ಹಾಕಂ ತಪೋ ಭಿಜ್ಜತಿ। ಹೋತೂತಿ ಸಮ್ಪಟಿಚ್ಛಿಂಸು। ತಾಯ ಚ ಪನ ವೇಲಾಯ ದೇವಭವನೇ ಅತ್ಥಿ ದೇವಪುತ್ತೋ ಉಸ್ಸನ್ನಕುಸಲಮೂಲೋ ಖೀಣಾಯುಕೋ ಆಯುಕ್ಖಯಪ್ಪತ್ತೋ ಯದಿಚ್ಛಕಂ ಸಮತ್ಥೋ ಓಕ್ಕಮಿತುಂ ಅಪಿ ಚಕ್ಕವತ್ತಿಕುಲೇಪಿ। ಅಥ ಸಕ್ಕೋ ದೇವಾನಮಿನ್ದೋ ತಂ ದೇವಪುತ್ತಂ ಉಪಸಙ್ಕಮಿತ್ವಾ ಏವಮಾಹ ಏಹಿ ಖೋ। ಮಾರಿಸ। ಸುಪಭಾತೋ ತೇ ದಿವಸೋ। ಅತ್ಥಸಿದ್ಧಿ ಉಪಗತಾ। ಯಮಹಂ ತೇ ಉಪಟ್ಠಾನಮಾಗಮಿಂ। ರಮಣೀಯೇ ತೇ ಓಕಾಸೇ ವಾಸೋ ಭವಿಸ್ಸತಿ। ಪತಿರೂಪೇ ಕುಲೇ ಪಟಿಸನ್ಧಿ ಭವಿಸ್ಸತಿ। ಸುನ್ದರೇಹಿ ಮಾತಾಪಿತೂಹಿ ವಡ್ಢೇತಬ್ಬೋ। ಏಹಿ ಮೇ ವಚನಂ ಕರೋಹೀತಿ ಯಾಚಿ। ದುತಿಯಮ್ಪಿ…ಪೇ॰… ತತಿಯಮ್ಪಿ ಯಾಚಿ ಸಿರಸಿ ಪಞ್ಜಲಿಕತೋ।>
      text <ತತೋ ಸೋ ದೇವಪುತ್ತೋ ಏವಮಾಹ ಕತಮಂ ತಂ। ಮಾರಿಸ। ಕುಲಂ। ಯಂ ತ್ವಂ ಅಭಿಕ್ಖಣಂ ಕಿತ್ತಯಸಿ ಪುನಪ್ಪುನನ್ತಿ। ದುಕೂಲೋ ಚ ತಾಪಸೋ ಪಾರಿಕಾ ಚ ತಾಪಸೀತಿ। ಸೋ ತಸ್ಸ ವಚನಂ ಸುತ್ವಾ ತುಟ್ಠೋ ಸಮ್ಪಟಿಚ್ಛಿ ಸಾಧು। ಮಾರಿಸ। ಯೋ ತವ ಛನ್ದೋ। ಸೋ ಹೋತು। ಆಕಙ್ಖಮಾನೋ ಅಹಂ। ಮಾರಿಸ। ಪತ್ಥಿತೇ ಕುಲೇ ಉಪ್ಪಜ್ಜೇಯ್ಯಂ। ಕಿಮ್ಹಿ ಕುಲೇ ಉಪ್ಪಜ್ಜಾಮಿ ಅಣ್ಡಜೇ ವಾ ಜಲಾಬುಜೇ ವಾ ಸಂಸೇದಜೇ ವಾ ಓಪಪಾತಿಕೇ ವಾತಿ॥ ಜಲಾಬುಜಾಯ। ಮಾರಿಸ। ಯೋನಿಯಾ ಉಪ್ಪಜ್ಜಾಹೀತಿ। ಅಥ ಸಕ್ಕೋ ದೇವಾನಮಿನ್ದೋ ಉಪ್ಪತ್ತಿದಿವಸಂ ವಿಗಣೇತ್ವಾ ದುಕೂಲಸ್ಸ ತಾಪಸಸ್ಸ ಆರೋಚೇಸಿ ಅಸುಕಸ್ಮಿಂ ನಾಮ ದಿವಸೇ ತಾಪಸೀ ಉತುನೀ ಭವಿಸ್ಸತಿ ಪುಪ್ಫವತೀ। ತದಾ ತ್ವಂ। ಭನ್ತೇ। ದಕ್ಖಿಣೇನ ಹತ್ಥಙ್ಗುಟ್ಠೇನ ನಾಭಿಂ ಪರಾಮಸೇಯ್ಯಾಸೀತಿ। ತಸ್ಮಿಂ। ಮಹಾರಾಜ। ದಿವಸೇ ತಾಪಸೀ ಚ ಉತುನೀ ಪುಪ್ಫವತೀ ಅಹೋಸಿ। ದೇವಪುತ್ತೋ ಚ ತತ್ಥೂಪಗೋ ಪಚ್ಚುಪಟ್ಠಿತೋ ಅಹೋಸಿ। ತಾಪಸೋ ಚ ದಕ್ಖಿಣೇನ ಹತ್ಥಙ್ಗುಟ್ಠೇನ ತಾಪಸಿಯಾ ನಾಭಿಂ ಪರಾಮಸಿ। ಇತಿ ತೇ ತಯೋ ಸನ್ನಿಪಾತಾ ಅಹೇಸುಂ। ನಾಭಿಪರಾಮಸನೇನ ತಾಪಸಿಯಾ ರಾಗೋ ಉದಪಾದಿ। ಸೋ ಪನಸ್ಸಾ ರಾಗೋ ನಾಭಿಪರಾಮಸನಂ ಪಟಿಚ್ಚ ಮಾ ತ್ವಂ ಸನ್ನಿಪಾತಂ ಅಜ್ಝಾಚಾರಮೇವ ಮಞ್ಞಿ। ಊಹಸನಮ್ಪಿ ಸನ್ನಿಪಾತೋ। ಉಲ್ಲಪನಮ್ಪಿ ಸನ್ನಿಪಾತೋ। ಉಪನಿಜ್ಝಾಯನಮ್ಪಿ ಸನ್ನಿಪಾತೋ। ಪುಬ್ಬಭಾಗಭಾವತೋ ರಾಗಸ್ಸ ಉಪ್ಪಾದಾಯ ಆಮಸನೇನ ಸನ್ನಿಪಾತೋ ಜಾಯತಿ। ಸನ್ನಿಪಾತಾ ಓಕ್ಕಮನಂ ಹೋತೀತಿ।>
      text <ಅನಜ್ಝಾಚಾರೇಪಿ। ಮಹಾರಾಜ। ಪರಾಮಸನೇನ ಗಬ್ಭಾವಕ್ಕನ್ತಿ ಹೋತಿ। ಯಥಾ। ಮಹಾರಾಜ। ಅಗ್ಗಿ ಜಲಮಾನೋ ಅಪರಾಮಸನೋಪಿ ಉಪಗತಸ್ಸ ಸೀತಂ ಬ್ಯಪಹನ್ತಿ। ಏವಮೇವ ಖೋ। ಮಹಾರಾಜ। ಅನಜ್ಝಾಚಾರೇಪಿ ಪರಾಮಸನೇನ ಗಬ್ಭಾವಕ್ಕನ್ತಿ ಹೋತಿ।>
      text <ಚತುನ್ನಂ। ಮಹಾರಾಜ। ವಸೇನ ಸತ್ತಾನಂ ಗಬ್ಭಾವಕ್ಕನ್ತಿ ಹೋತಿ ಕಮ್ಮವಸೇನ ಯೋನಿವಸೇನ ಕುಲವಸೇನ ಆಯಾಚನವಸೇನ। ಅಪಿ ಚ ಸಬ್ಬೇಪೇತೇ ಸತ್ತಾ ಕಮ್ಮಸಮ್ಭವಾ ಕಮ್ಮಸಮುಟ್ಠಾನಾ।>
      text <ಕಥಂ। ಮಹಾರಾಜ। ಕಮ್ಮವಸೇನ ಸತ್ತಾನಂ ಗಬ್ಭಾವಕ್ಕನ್ತಿ ಹೋತಿ॥ ಉಸ್ಸನ್ನಕುಸಲಮೂಲಾ। ಮಹಾರಾಜ। ಸತ್ತಾ ಯದಿಚ್ಛಕಂ ಉಪ್ಪಜ್ಜನ್ತಿ ಖತ್ತಿಯಮಹಾಸಾಲಕುಲೇ ವಾ ಬ್ರಾಹ್ಮಣಮಹಾಸಾಲಕುಲೇ ವಾ ಗಹಪತಿಮಹಾಸಾಲಕುಲೇ ವಾ ದೇವೇಸು ವಾ ಅಣ್ಡಜಾಯ ವಾ ಯೋನಿಯಾ ಜಲಾಬುಜಾಯ ವಾ ಯೋನಿಯಾ ಸಂಸೇದಜಾಯ ವಾ ಯೋನಿಯಾ ಓಪಪಾತಿಕಾಯ ವಾ ಯೋನಿಯಾ। ಯಥಾ। ಮಹಾರಾಜ। ಪುರಿಸೋ ಅಡ್ಢೋ ಮಹದ್ಧನೋ ಮಹಾಭೋಗೋ ಪಹೂತಜಾತರೂಪರಜತೋ ಪಹೂತವಿತ್ತೂಪಕರಣೋ ಪಹೂತಧನಧಞ್ಞೋ ಪಹೂತಞಾತಿಪಕ್ಖೋ ದಾಸಿಂ ವಾ ದಾಸಂ ವಾ ಖೇತ್ತಂ ವಾ ವತ್ಥುಂ ವಾ ಗಾಮಂ ವಾ ನಿಗಮಂ ವಾ ಜನಪದಂ ವಾ ಯಂ ಕಿಞ್ಚಿ ಮನಸಾ ಅಭಿಪತ್ಥಿತಂ। ಯದಿಚ್ಛಕಂ ದ್ವಿಗುಣತಿಗುಣಮ್ಪಿ ಧನಂ ದತ್ವಾ ಕಿಣಾತಿ। ಏವಮೇವ ಖೋ। ಮಹಾರಾಜ। ಉಸ್ಸನ್ನಕುಸಲಮೂಲಾ ಸತ್ತಾ ಯದಿಚ್ಛಕಂ ಉಪ್ಪಜ್ಜನ್ತಿ ಖತ್ತಿಯಮಹಾಸಾಲಕುಲೇ ವಾ ಬ್ರಾಹ್ಮಣಮಹಾಸಾಲಕುಲೇ ವಾ ಗಹಪತಿಮಹಾಸಾಲಕುಲೇ ವಾ ದೇವೇಸು ವಾ ಅಣ್ಡಜಾಯ ವಾ ಯೋನಿಯಾ ಜಲಾಬುಜಾಯ ವಾ ಯೋನಿಯಾ ಸಂಸೇದಜಯ ವಾ ಯೋನಿಯಾ ಓಪಪಾತಿಕಾಯ ವಾ ಯೋನಿಯಾ। ಏವಂ ಕಮ್ಮವಸೇನ ಸತ್ತಾನಂ ಗಬ್ಭಾವಕ್ಕನ್ತಿ ಹೋತಿ।>
      text <ಕಥಂ ಯೋನಿವಸೇನ ಸತ್ತಾನಂ ಗಬ್ಭಾವಕ್ಕನ್ತಿ ಹೋತಿ॥ ಕುಕ್ಕುಟಾನಂ। ಮಹಾರಾಜ। ವಾತೇನ ಗಬ್ಭಾವಕ್ಕನ್ತಿ ಹೋತಿ। ಬಲಾಕಾನಂ ಮೇಘಸದ್ದೇನ ಗಬ್ಭಾವಕ್ಕನ್ತಿ ಹೋತಿ। ಸಬ್ಬೇಪಿ ದೇವಾ ಅಗಬ್ಭಸೇಯ್ಯಕಾ ಸತ್ತಾ ಯೇವ। ತೇಸಂ ನಾನಾವಣ್ಣೇನ ಗಬ್ಭಾವಕ್ಕನ್ತಿ ಹೋತಿ। ಯಥಾ। ಮಹಾರಾಜ। ಮನುಸ್ಸಾ ನಾನಾವಣ್ಣೇನ ಮಹಿಯಾ ಚರನ್ತಿ। ಕೇಚಿ ಪುರತೋ ಪಟಿಚ್ಛಾದೇನ್ತಿ। ಕೇಚಿ ಪಚ್ಛತೋ ಪಟಿಚ್ಛಾದೇನ್ತಿ। ಕೇಚಿ ನಗ್ಗಾ ಹೋನ್ತಿ। ಕೇಚಿ ಭಣ್ಡೂ ಹೋನ್ತಿ ಸೇತಪಟಧರಾ। ಕೇಚಿ ಮೋಳಿಬದ್ಧಾ ಹೋನ್ತಿ। ಕೇಚಿ ಭಣ್ಡೂ ಕಾಸಾವವಸನಾ ಹೋನ್ತಿ। ಕೇಚಿ ಕಾಸಾವವಸನಾ ಮೋಳಿಬದ್ಧಾ ಹೋನ್ತಿ। ಕೇಚಿ ಜಟಿನೋ ವಾಕಚೀರಧರಾ ಹೋನ್ತಿ। ಕೇಚಿ ಚಮ್ಮವಸನಾ ಹೋನ್ತಿ। ಕೇಚಿ ರಸ್ಮಿಯೋ ನಿವಾಸೇನ್ತಿ। ಸಬ್ಬೇಪೇತೇ ಮನುಸ್ಸಾ ನಾನಾವಣ್ಣೇನ ಮಹಿಯಾ ಚರನ್ತಿ। ಏವಮೇವ ಖೋ। ಮಹಾರಾಜ। ಸತ್ತಾ ಯೇವ ತೇ ಸಬ್ಬೇ। ತೇಸಂ ನಾನಾವಣ್ಣೇನ ಗಬ್ಭಾವಕ್ಕನ್ತಿ ಹೋತಿ। ಏವಂ ಯೋನಿವಸೇನ ಸತ್ತಾನಂ ಗಬ್ಭಾವಕ್ಕನ್ತಿ ಹೋತಿ।>
      text <ಕಥಂ ಕುಲವಸೇನ ಸತ್ತಾನಂ ಗಬ್ಭಾವಕ್ಕನ್ತಿ ಹೋತಿ॥ ಕುಲಂ ನಾಮ। ಮಹಾರಾಜ। ಚತ್ತಾರಿ ಕುಲಾನಿ ಅಣ್ಡಜಂ ಜಲಾಬುಜಂ ಸಂಸೇದಜಂ ಓಪಪಾತಿಕಂ। ಯದಿ ತತ್ಥ ಗನ್ಧಬ್ಬೋ ಯತೋ ಕುತೋಚಿ ಆಗನ್ತ್ವಾ ಅಣ್ಡಜೇ ಕುಲೇ ಉಪ್ಪಜ್ಜತಿ। ಸೋ ತತ್ಥ ಅಣ್ಡಜೋ ಹೋತಿ…ಪೇ॰… ಜಲಾಬುಜೇ ಕುಲೇ…ಪೇ॰… ಸಂಸೇದಜೇ ಕುಲೇ…ಪೇ॰… ಓಪಪಾತಿಕೇ ಕುಲೇ ಉಪ್ಪಜ್ಜತಿ। ಸೋ ತತ್ಥ ಓಪಪಾತಿಕೋ ಹೋತಿ। ತೇಸು ತೇಸು ಕುಲೇಸು ತಾದಿಸಾ ಯೇವ ಸತ್ತಾ ಸಮ್ಭವನ್ತಿ। ಯಥಾ। ಮಹಾರಾಜ। ಹಿಮವತಿ ನೇರುಪಬ್ಬತಂ ಯೇ ಕೇಚಿ ಮಿಗಪಕ್ಖಿನೋ ಉಪೇನ್ತಿ। ಸಬ್ಬೇ ತೇ ಸಕವಣ್ಣಂ ವಿಜಹಿತ್ವಾ ಸುವಣ್ಣವಣ್ಣಾ ಹೋನ್ತಿ। ಏವಮೇವ ಖೋ। ಮಹಾರಾಜ। ಯೋ ಕೋಚಿ ಗನ್ಧಬ್ಬೋ ಯತೋ ಕುತೋಚಿ ಆಗನ್ತ್ವಾ ಅಣ್ಡಜಂ ಯೋನಿಂ ಉಪಗನ್ತ್ವಾ ಸಭಾವವಣ್ಣಂ ವಿಜಹಿತ್ವಾ ಅಣ್ಡಜೋ ಹೋತಿ…ಪೇ॰… ಜಲಾಬುಜಂ…ಪೇ॰… ಸಂಸೇದಜಂ…ಪೇ॰… ಓಪಪಾತಿಕಂ ಯೋನಿಂ ಉಪಗನ್ತ್ವಾ ಸಭಾವವಣ್ಣಂ ವಿಜಹಿತ್ವಾ ಓಪಪಾತಿಕೋ ಹೋತಿ। ಏವಂ ಕುಲವಸೇನ ಸತ್ತಾನಂ ಗಬ್ಭಾವಕ್ಕನ್ತಿ ಹೋತಿ।>
      text <ಕಥಂ ಆಯಾಚನವಸೇನ ಸತ್ತಾನಂ ಗಬ್ಭಾವಕ್ಕನ್ತಿ ಹೋತಿ॥ ಇಧ। ಮಹಾರಾಜ। ಕುಲಂ ಹೋತಿ ಅಪುತ್ತಕಂ ಬಹುಸಾಪತೇಯ್ಯಂ ಸದ್ಧಂ ಪಸನ್ನಂ ಸೀಲವನ್ತಂ ಕಲ್ಯಾಣಧಮ್ಮಂ ತಪನಿಸ್ಸಿತಂ। ದೇವಪುತ್ತೋ ಚ ಉಸ್ಸನ್ನಕುಸಲಮೂಲೋ ಚವನಧಮ್ಮೋ ಹೋತಿ। ಅಥ ಸಕ್ಕೋ ದೇವಾನಮಿನ್ದೋ ತಸ್ಸ ಕುಲಸ್ಸ ಅನುಕಮ್ಪಾಯ ತಂ ದೇವಪುತ್ತಂ ಆಯಾಚತಿ ಪಣಿಧೇಹಿ। ಮಾರಿಸ। ಅಸುಕಸ್ಸ ಕುಲಸ್ಸ ಮಹೇಸಿಯಾ ಕುಚ್ಛಿನ್ತಿ। ಸೋ ತಸ್ಸ ಆಯಾಚನಹೇತು ತಂ ಕುಲಂ ಪಣಿಧೇತಿ। ಯಥಾ। ಮಹಾರಾಜ। ಮನುಸ್ಸಾ ಪುಞ್ಞಕಾಮಾ ಸಮಣಂ ಮನೋಭಾವನೀಯಂ ಆಯಾಚಿತ್ವಾ ಗೇಹಂ ಉಪನೇನ್ತಿ। ಅಯಂ ಉಪಗನ್ತ್ವಾ ಸಬ್ಬಸ್ಸ ಕುಲಸ್ಸ ಸುಖಾವಹೋ ಭವಿಸ್ಸತೀತಿ। ಏವಮೇವ ಖೋ। ಮಹಾರಾಜ। ಸಕ್ಕೋ ದೇವಾನಮಿನ್ದೋ ತಂ ದೇವಪುತ್ತಂ ಆಯಾಚಿತ್ವಾ ತಂ ಕುಲಂ ಉಪನೇತಿ। ಏವಂ ಆಯಾಚನವಸೇನ ಸತ್ತಾನಂ ಗಬ್ಭಾವಕ್ಕನ್ತಿ ಹೋತಿ।>
      text <ಸಾಮೋ। ಮಹಾರಾಜ। ಕುಮಾರೋ ಸಕ್ಕೇನ ದೇವಾನಮಿನ್ದೇನ ಆಯಾಚಿತೋ ಪಾರಿಕಾಯ ತಾಪಸಿಯಾ ಕುಚ್ಛಿಂ ಓಕ್ಕನ್ತೋ। ಸಾಮೋ। ಮಹಾರಾಜ। ಕುಮಾರೋ ಕತಪುಞ್ಞೋ। ಮಾತಾಪಿತರೋ ಸೀಲವನ್ತೋ ಕಲ್ಯಾಣಧಮ್ಮಾ। ಆಯಾಚಕೋ ಸಕ್ಕೋ। ತಿಣ್ಣಂ ಚೇತೋಪಣಿಧಿಯಾ ಸಾಮೋ ಕುಮಾರೋ ನಿಬ್ಬತ್ತೋ। ಇಧ। ಮಹಾರಾಜ। ನಯಕುಸಲೋ ಪುರಿಸೋ ಸುಕಟ್ಠೇ ಅನೂಪಖೇತ್ತೇ ಬೀಜಂ ರೋಪೇಯ್ಯ। ಅಪಿ ನು ತಸ್ಸ ಬೀಜಸ್ಸ ಅನ್ತರಾಯಂ ವಿವಜ್ಜೇನ್ತಸ್ಸ ವುಡ್ಢಿಯಾ ಕೋಚಿ ಅನ್ತರಾಯೋ ಭವೇಯ್ಯಾತಿ॥ ನ ಹಿ। ಭನ್ತೇ। ನಿರುಪಘಾತಂ ಬೀಜಂ ಖಿಪ್ಪಂ ಸಂವಿರುಹೇಯ್ಯಾತಿ। ಏವಮೇವ ಖೋ। ಮಹಾರಾಜ। ಸಾಮೋ ಕುಮಾರೋ ಮುತ್ತೋ ಉಪ್ಪನ್ನನ್ತರಾಯೇಹಿ ತಿಣ್ಣಂ ಚೇತೋಪಣಿಧಿಯಾ ನಿಬ್ಬತ್ತೋ।>
      text <ಅಪಿ ನು ಖೋ। ಮಹಾರಾಜ। ಸುತಪುಬ್ಬಂ ತಯಾ ಇಸೀನಂ ಮನೋಪದೋಸೇನ ಇದ್ಧೋ ಫೀತೋ ಮಹಾಜನಪದೋ ಸಜನೋ ಸಮುಚ್ಛಿನ್ನೋತಿ॥ ಆಮ। ಭನ್ತೇ। ಸುಯ್ಯತಿ। ಮಹಿಯಾ ದಣ್ಡಕಾರಞ್ಞಂ ಮಜ್ಝಾರಞ್ಞಂ ಕಾಲಿಙ್ಗಾರಞ್ಞಂ ಮಾತಙ್ಗಾರಞ್ಞಂ। ಸಬ್ಬಂ ತಂ ಅರಞ್ಞಂ ಅರಞ್ಞಭೂತಂ। ಸಬ್ಬೇಪೇತೇ ಜನಪದಾ ಇಸೀನಂ ಮನೋಪದೋಸೇನ ಖಯಂ ಗತಾತಿ। ಯದಿ। ಮಹಾರಾಜ। ತೇಸಂ ಮನೋಪದೋಸೇನ ಸುಸಮಿದ್ಧಾ ಜನಪದಾ ಉಚ್ಛಿಜ್ಜನ್ತಿ। ಅಪಿ ನು ಖೋ ತೇಸಂ ಮನೋಪಸಾದೇನ ಕಿಞ್ಚಿ ನಿಬ್ಬತ್ತೇಯ್ಯಾತಿ॥ ಆಮ ಭನ್ತೇತಿ। ತೇನ ಹಿ। ಮಹಾರಾಜ। ಸಾಮೋ ಕುಮಾರೋ ತಿಣ್ಣಂ ಬಲವನ್ತಾನಂ ಚೇತೋಪಸಾದೇನ ನಿಬ್ಬತ್ತೋ ಇಸಿನಿಮ್ಮಿತೋ ದೇವನಿಮ್ಮಿತೋ ಪುಞ್ಞನಿಮ್ಮಿತೋತಿ। ಏವಮೇತಂ। ಮಹಾರಾಜ। ಧಾರೇಹಿ।>
      text <ತಯೋಮೇ। ಮಹಾರಾಜ। ದೇವಪುತ್ತಾ ಸಕ್ಕೇನ ದೇವಾನಮಿನ್ದೇನ ಆಯಾಚಿತಾ ಕುಲಂ ಉಪ್ಪನ್ನಾ। ಕತಮೇ ತಯೋ॥ ಸಾಮೋ ಕುಮಾರೋ ಮಹಾಪನಾದೋ ಕುಸರಾಜಾ। ತಯೋಪೇತೇ ಬೋಧಿಸತ್ತಾತಿ। ಸುನಿದ್ದಿಟ್ಠಾ। ಭನ್ತೇ ನಾಗಸೇನ। ಗಬ್ಭಾವಕ್ಕನ್ತಿ। ಸುಕಥಿತಂ ಕಾರಣಂ। ಅನ್ಧಕಾರೋ ಆಲೋಕೋ ಕತೋ। ಜಟಾ ವಿಜಟಿತಾ। ನಿಚ್ಛುದ್ಧಾ ಪರವಾದಾ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಗಬ್ಭಾವಕ್ಕನ್ತಿಪಞ್ಹೋ ಛಟ್ಠೋ।>
    text <೭॥ ಸದ್ಧಮ್ಮನ್ತರಧಾನಪಞ್ಹೋ>
      text <೭>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಪಞ್ಚೇವ ದಾನಿ। ಆನನ್ದ। ವಸ್ಸಸತಾನಿ ಸದ್ಧಮ್ಮೋ ಠಸ್ಸತೀತಿ। ಪುನ ಚ ಪರಿನಿಬ್ಬಾನಸಮಯೇ ಸುಭದ್ದೇನ ಪರಿಬ್ಬಾಜಕೇನ ಪಞ್ಹಂ ಪುಟ್ಠೇನ ಭಗವತಾ ಭಣಿತಂ ಇಮೇ ಚ। ಸುಭದ್ದ। ಭಿಕ್ಖೂ ಸಮ್ಮಾ ವಿಹರೇಯ್ಯುಂ। ಅಸುಞ್ಞೋ ಲೋಕೋ ಅರಹನ್ತೇಹಿ ಅಸ್ಸಾತಿ। ಅಸೇಸವಚನಮೇತಂ। ನಿಸ್ಸೇಸವಚನಮೇತಂ। ನಿಪ್ಪರಿಯಾಯವಚನಮೇತಂ। ಯದಿ। ಭನ್ತೇ ನಾಗಸೇನ। ತಥಾಗತೇನ ಭಣಿತಂ ಪಞ್ಚೇವ ದಾನಿ। ಆನನ್ದ। ವಸ್ಸಸತಾನಿ ಸದ್ಧಮ್ಮೋ ಠಸ್ಸತೀತಿ। ತೇನ ಹಿ ಅಸುಞ್ಞೋ ಲೋಕೋ ಅರಹನ್ತೇಹಿ ಅಸ್ಸಾತಿ ಯಂ ವಚನಂ। ತಂ ಮಿಚ್ಛಾ। ಯದಿ ತಥಾಗತೇನ ಭಣಿತಂ ಅಸುಞ್ಞೋ ಲೋಕೋ ಅರಹನ್ತೇಹಿ ಅಸ್ಸಾತಿ। ತೇನ ಹಿ ಪಞ್ಚೇವ ದಾನಿ। ಆನನ್ದ। ವಸ್ಸಸತಾನಿ ಸದ್ಧಮ್ಮೋ ಠಸ್ಸತೀತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ಗಹನತೋಪಿ ಗಹನತರೋ ಬಲವತೋಪಿ ಬಲವತರೋ ಗಣ್ಠಿತೋಪಿ ಗಣ್ಠಿತರೋ। ಸೋ ತವಾನುಪ್ಪತ್ತೋ। ತತ್ಥ ತೇ ಞಾಣಬಲವಿಪ್ಫಾರಂ ದಸ್ಸೇಹಿ ಮಕರೋ ವಿಯ ಸಾಗರಬ್ಭನ್ತರಗತೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಪಞ್ಚೇವ ದಾನಿ। ಆನನ್ದ। ವಸ್ಸಸತಾನಿ ಸದ್ಧಮ್ಮೋ ಠಸ್ಸತೀತಿ। ಪರಿನಿಬ್ಬಾನಸಮಯೇ ಚ ಸುಭದ್ದಸ್ಸ ಪರಿಬ್ಬಾಜಕಸ್ಸ ಭಣಿತಂ ಇಮೇ ಚ। ಸುಭದ್ದ। ಭಿಕ್ಖೂ ಸಮ್ಮಾ ವಿಹರೇಯ್ಯುಂ। ಅಸುಞ್ಞೋ ಲೋಕೋ ಅರಹನ್ತೇಹಿ ಅಸ್ಸಾತಿ। ತಞ್ಚ ಪನ। ಮಹಾರಾಜ। ಭಗವತೋ ವಚನಂ ನಾನತ್ಥಞ್ಚೇವ ಹೋತಿ ನಾನಾಬ್ಯಞ್ಜನಞ್ಚ। ಅಯಂ ಸಾಸನಪರಿಚ್ಛೇದೋ। ಅಯಂ ಪಟಿಪತ್ತಿ ಪರಿದೀಪನಾತಿ ದೂರಂ ವಿವಜ್ಜಿತಾ ತೇ ಉಭೋ ಅಞ್ಞಮಞ್ಞಂ। ಯಥಾ। ಮಹಾರಾಜ। ನಭಂ ಪಥವಿತೋ ದೂರಂ ವಿವಜ್ಜಿತಂ। ನಿರಯಂ ಸಗ್ಗತೋ ದೂರಂ ವಿವಜ್ಜಿತಂ। ಕುಸಲಂ ಅಕುಸಲತೋ ದೂರಂ ವಿವಜ್ಜಿತಂ। ಸುಖಂ ದುಕ್ಖತೋ ದೂರಂ ವಿವಜ್ಜಿತಂ। ಏವಮೇವ ಖೋ। ಮಹಾರಾಜ। ತೇ ಉಭೋ ಅಞ್ಞಮಞ್ಞಂ ದೂರಂ ವಿವಜ್ಜಿತಾ।>
      text <ಅಪಿ ಚ। ಮಹಾರಾಜ। ಮಾ ತೇ ಪುಚ್ಛಾ ಮೋಘಾ ಅಸ್ಸ। ರಸತೋ ತೇ ಸಂಸನ್ದಿತ್ವಾ ಕಥಯಿಸ್ಸಾಮಿ ಪಞ್ಚೇವ ದಾನಿ। ಆನನ್ದ। ವಸ್ಸಸತಾನಿ ಸದ್ಧಮ್ಮೋ ಠಸ್ಸತೀತಿ ಯಂ ಭಗವಾ ಆಹ। ತಂ ಖಯಂ ಪರಿದೀಪಯನ್ತೋ ಸೇಸಕಂ ಪರಿಚ್ಛಿನ್ದಿ। ವಸ್ಸಸಹಸ್ಸಂ। ಆನನ್ದ। ಸದ್ಧಮ್ಮೋ ತಿಟ್ಠೇಯ್ಯ। ಸಚೇ ಭಿಕ್ಖುನಿಯೋ ನ ಪಬ್ಬಾಜೇಯ್ಯುಂ। ಪಞ್ಚೇವ ದಾನಿ। ಆನನ್ದ। ವಸ್ಸಸತಾನಿ ಸದ್ಧಮ್ಮೋ ಠಸ್ಸತೀತಿ। ಅಪಿ ನು ಖೋ। ಮಹಾರಾಜ। ಭಗವಾ ಏವಂ ವದನ್ತೋ ಸದ್ಧಮ್ಮಸ್ಸ ಅನ್ತರಧಾನಂ ವಾ ವದೇತಿ ಅಭಿಸಮಯಂ ವಾ ಪಟಿಕ್ಕೋಸತೀತಿ॥ ನ ಹಿ ಭನ್ತೇತಿ। ನಟ್ಠಂ। ಮಹಾರಾಜ। ಪರಿಕಿತ್ತಯನ್ತೋ ಸೇಸಕಂ ಪರಿದೀಪಯನ್ತೋ ಪರಿಚ್ಛಿನ್ದಿ। ಯಥಾ। ಮಹಾರಾಜ। ಪುರಿಸೋ ನಟ್ಠಾಯಿಕೋ ಸಬ್ಬಸೇಸಕಂ ಗಹೇತ್ವಾ ಜನಸ್ಸ ಪರಿದೀಪೇಯ್ಯ ಏತ್ತಕಂ ಮೇ ಭಣ್ಡಂ ನಟ್ಠಂ। ಇದಂ ಸೇಸಕನ್ತಿ। ಏವಮೇವ ಖೋ। ಮಹಾರಾಜ। ಭಗವಾ ನಟ್ಠಂ ಪರಿದೀಪಯನ್ತೋ ಸೇಸಕಂ ದೇವಮನುಸ್ಸಾನಂ ಕಥೇಸಿ ಪಞ್ಚೇವ ದಾನಿ। ಆನನ್ದ। ವಸ್ಸಸತಾನಿ ಸದ್ಧಮ್ಮೋ ಠಸ್ಸತೀತಿ। ಯಂ ಪನ। ಮಹಾರಾಜ। ಭಗವತಾ ಭಣಿತಂ ಪಞ್ಚೇವ ದಾನಿ। ಆನನ್ದ। ವಸ್ಸಸತಾನಿ ಸದ್ಧಮ್ಮೋ ಠಸ್ಸತೀತಿ। ಸಾಸನಪರಿಚ್ಛೇದೋ ಏಸೋ।>
      text <ಯಂ ಪನ ಪರಿನಿಬ್ಬಾನಸಮಯೇ ಸುಭದ್ದಸ್ಸ ಪರಿಬ್ಬಾಜಕಸ್ಸ ಸಮಣೇ ಪರಿಕಿತ್ತಯನ್ತೋ ಆಹ ಇಮೇ ಚ। ಸುಭದ್ದ। ಭಿಕ್ಖೂ ಸಮ್ಮಾ ವಿಹರೇಯ್ಯುಂ। ಅಸುಞ್ಞೋ ಲೋಕೋ ಅರಹನ್ತೇಹಿ ಅಸ್ಸಾತಿ। ಪಟಿಪತ್ತಿಪರಿದೀಪನಾ ಏಸಾ। ತ್ವಂ ಪನ ತಂ ಪರಿಚ್ಛೇದಞ್ಚ ಪರಿದೀಪನಞ್ಚ ಏಕರಸಂ ಕರೋಸಿ। ಯದಿ ಪನ ತೇ ಛನ್ದೋ। ಏಕರಸಂ ಕತ್ವಾ ಕಥಯಿಸ್ಸಾಮಿ। ಸಾಧುಕಂ ಸುಣೋಹಿ ಮನಸಿಕರೋಹಿ ಅವಿಕ್ಖಿತ್ತಮಾನಸೋ।>
      text <ಇಧ। ಮಹಾರಾಜ। ತಳಾಕೋ ಭವೇಯ್ಯ ನವಸಲಿಲಸಮ್ಪುಣ್ಣೋ ಸಮ್ಮುಖಮುತ್ತರಿಯಮಾನೋ ಪರಿಚ್ಛಿನ್ನೋ ಪರಿವಟುಮಕತೋ। ಅಪರಿಯಾದಿಣ್ಣೇ ಯೇವ ತಸ್ಮಿಂ ತಳಾಕೇ ಉದಕೂಪರಿ ಮಹಾಮೇಘೋ ಅಪರಾಪರಂ ಅನುಪ್ಪಬನ್ಧೋ ಅಭಿವಸ್ಸೇಯ್ಯ। ಅಪಿ ನು ಖೋ। ಮಹಾರಾಜ। ತಸ್ಮಿಂ ತಳಾಕೇ ಉದಕಂ ಪರಿಕ್ಖಯಂ ಪರಿಯಾದಾನಂ ಗಚ್ಛೇಯ್ಯಾತಿ॥ ನ ಹಿ ಭನ್ತೇತಿ। ಕೇನ ಕಾರಣೇನ ಮಹಾರಾಜಾತಿ॥ ಮೇಘಸ್ಸ। ಭನ್ತೇ। ಅನುಪ್ಪಬನ್ಧತಾಯಾತಿ। ಏವಮೇವ ಖೋ। ಮಹಾರಾಜ। ಜಿನಸಾಸನವರಸದ್ಧಮ್ಮತಳಾಕೋ ಆಚಾರಸೀಲಗುಣವತ್ತಪಟಿಪತ್ತಿವಿಮಲನವಸಲಿಲಸಮ್ಪುಣ್ಣೋ ಉತ್ತರಿಯಮಾನೋ ಭವಗ್ಗಮಭಿಭವಿತ್ವಾ ಠಿತೋ। ಯದಿ ತತ್ಥ ಬುದ್ಧಪುತ್ತಾ ಆಚಾರಸೀಲಗುಣವತ್ತಪಟಿಪತ್ತಿಮೇಘವಸ್ಸಂ ಅಪರಾಪರಂ ಅನುಪ್ಪಬನ್ಧಾಪೇಯ್ಯುಂ ಅಭಿವಸ್ಸಾಪೇಯ್ಯುಂ। ಏವಮಿದಂ ಜಿನಸಾಸನವರಸದ್ಧಮ್ಮತಳಾಕೋ ಚಿರಂ ದೀಘಮದ್ಧಾನಂ ತಿಟ್ಠೇಯ್ಯ। ಅರಹನ್ತೇಹಿ ಲೋಕೋ ಅಸುಞ್ಞೋ ಭವೇಯ್ಯ। ಇಮಮತ್ಥಂ ಭಗವತಾ ಸನ್ಧಾಯ ಭಾಸಿತಂ ಇಮೇ ಚ। ಸುಭದ್ದ। ಭಿಕ್ಖೂ ಸಮ್ಮಾ ವಿಹರೇಯ್ಯುಂ। ಅಸುಞ್ಞೋ ಲೋಕೋ ಅರಹನ್ತೇಹಿ ಅಸ್ಸಾತಿ।>
      text <ಇಧ ಪನ। ಮಹಾರಾಜ। ಮಹತಿ ಮಹಾಅಗ್ಗಿಕ್ಖನ್ಧೇ ಜಲಮಾನೇ ಅಪರಾಪರಂ ಸುಕ್ಖತಿಣಕಟ್ಠಗೋಮಯಾನಿ ಉಪಸಂಹರೇಯ್ಯುಂ। ಅಪಿ ನು ಖೋ ಸೋ। ಮಹಾರಾಜ। ಅಗ್ಗಿಕ್ಖನ್ಧೋ ನಿಬ್ಬಾಯೇಯ್ಯಾತಿ॥ ನ ಹಿ। ಭನ್ತೇ। ಭಿಯ್ಯೋ ಭಿಯ್ಯೋ ಸೋ ಅಗ್ಗಿಕ್ಖನ್ಧೋ ಜಲೇಯ್ಯ। ಭಿಯ್ಯೋ ಭಿಯ್ಯೋ ಪಭಾಸೇಯ್ಯಾತಿ। ಏವಮೇವ ಖೋ। ಮಹಾರಾಜ। ದಸಸಹಸ್ಸಿಯಾ ಲೋಕಧಾತುಯಾ ಜಿನಸಾಸನವರಮ್ಪಿ ಆಚಾರಸೀಲಗುಣವತ್ತಪಟಿಪತ್ತಿಯಾ ಜಲತಿ ಪಭಾಸತಿ। ಯದಿ ಪನ। ಮಹಾರಾಜ। ತದುತ್ತರಿಂ ಬುದ್ಧಪುತ್ತಾ ಪಞ್ಚಹಿ ಪಧಾನಿಯಙ್ಗೇಹಿ ಸಮನ್ನಾಗತಾ ಸತತಮಪ್ಪಮತ್ತಾ ಪದಹೇಯ್ಯುಂ। ತೀಸು ಸಿಕ್ಖಾಸು ಛನ್ದಜಾತಾ ಸಿಕ್ಖೇಯ್ಯುಂ। ಚಾರಿತ್ತಞ್ಚ ಸೀಲಂ ಸಮತ್ತಂ ಪರಿಪೂರೇಯ್ಯುಂ। ಏವಮಿದಂ ಜಿನಸಾಸನವರಂ ಭಿಯ್ಯೋ ಭಿಯ್ಯೋ ಚಿರಂ ದೀಘಮದ್ಧಾನಂ ತಿಟ್ಠೇಯ್ಯ। ಅಸುಞ್ಞೋ ಲೋಕೋ ಅರಹನ್ತೇಹಿ ಅಸ್ಸಾತಿ ಇಮಮತ್ಥಂ ಭಗವತಾ ಸನ್ಧಾಯ ಭಾಸಿತಂ ಇಮೇ ಚ। ಸುಭದ್ದ। ಭಿಕ್ಖೂ ಸಮ್ಮಾ ವಿಹರೇಯ್ಯುಂ। ಅಸುಞ್ಞೋ ಲೋಕೋ ಅರಹನ್ತೇಹಿ ಅಸ್ಸಾತಿ।>
      text <ಇಧ ಪನ। ಮಹಾರಾಜ। ಸಿನಿದ್ಧಸಮಸುಮಜ್ಜಿತಸಪ್ಪಭಾಸವಿಮಲಾದಾಸಂ ಸಣ್ಹಸುಖುಮಗೇರುಕಚುಣ್ಣೇನ ಅಪರಾಪರಂ ಮಜ್ಜೇಯ್ಯುಂ। ಅಪಿ ನು ಖೋ। ಮಹಾರಾಜ। ತಸ್ಮಿಂ ಆದಾಸೇ ಮಲಕದ್ದಮರಜೋಜಲ್ಲಂ ಜಾಯೇಯ್ಯಾತಿ॥ ನ ಹಿ। ಭನ್ತೇ। ಅಞ್ಞದತ್ಥು ವಿಮಲತರಂ ಯೇವ ಭವೇಯ್ಯಾತಿ। ಏವಮೇವ ಖೋ। ಮಹಾರಾಜ। ಜಿನಸಾಸನವರಂ ಪಕತಿನಿಮ್ಮಲಂ ಬ್ಯಪಗತಕಿಲೇಸಮಲರಜೋಜಲ್ಲಂ। ಯದಿ ತಂ ಬುದ್ಧಪುತ್ತಾ ಆಚಾರಸೀಲಗುಣವತ್ತಪಟಿಪತ್ತಿಸಲ್ಲೇಖಧುತಗುಣೇನ ಜಿನಸಾಸನವರಂ ಸಲ್ಲಕ್ಖೇಯ್ಯುಂ। ಏವಮಿದಂ ಜಿನಸಾಸನವರಂ ಚಿರಂ ದೀಘಮದ್ಧಾನಂ ತಿಟ್ಠೇಯ್ಯ। ಅಸುಞ್ಞೋ ಚ ಲೋಕೋ ಅರಹನ್ತೇಹಿ ಅಸ್ಸಾತಿ ಇಮಮತ್ಥಂ ಭಗವತಾ ಸನ್ಧಾಯ ಭಾಸಿತಂ ಇಮೇ ಚ। ಸುಭದ್ದ। ಭಿಕ್ಖೂ ಸಮ್ಮಾ ವಿಹರೇಯ್ಯುಂ। ಅಸುಞ್ಞೋ ಲೋಕೋ ಅರಹನ್ತೇಹಿ ಅಸ್ಸಾತಿ। ಪಟಿಪತ್ತಿಮೂಲಕಂ। ಮಹಾರಾಜ। ಸತ್ಥುಸಾಸನಂ ಪಟಿಪತ್ತಿಕಾರಣಂ ಪಟಿಪತ್ತಿಯಾ ಅನನ್ತರಹಿತಾಯ ತಿಟ್ಠತೀತಿ।>
      text <ಭನ್ತೇ ನಾಗಸೇನ। ಸದ್ಧಮ್ಮನ್ತರಧಾನನ್ತಿ ಯಂ ವದೇಸಿ। ಕತಮಂ ತಂ ಸದ್ಧಮ್ಮನ್ತರಧಾನನ್ತಿ॥ ತೀಣಿಮಾನಿ। ಮಹಾರಾಜ। ಸಾಸನನ್ತರಧಾನಾನಿ। ಕತಮಾನಿ ತೀಣಿ॥ ಅಧಿಗಮನ್ತರಧಾನಂ ಪಟಿಪತ್ತನ್ತರಧಾನಂ ಲಿಙ್ಗನ್ತರಧಾನಂ। ಅಧಿಗಮೇ। ಮಹಾರಾಜ। ಅನ್ತರಹಿತೇ ಸುಪ್ಪಟಿಪನ್ನಸ್ಸಾಪಿ ಧಮ್ಮಾಭಿಸಮಯೋ ನ ಹೋತಿ। ಪಟಿಪತ್ತಿಯಾ ಅನ್ತರಹಿತಾಯ ಸಿಕ್ಖಾಪದಪಞ್ಞತ್ತಿ ಅನ್ತರಧಾಯತಿ। ಲಿಙ್ಗಂಯೇವ ತಿಟ್ಠತಿ। ಲಿಙ್ಗೇ ಅನ್ತರಹಿತೇ ಪವೇಣುಪಚ್ಛೇದೋ ಹೋತಿ। ಇಮಾನಿ ಖೋ। ಮಹಾರಾಜ। ತೀಣಿ ಅನ್ತರಧಾನಾನೀತಿ।>
      text <ಸುವಿಞ್ಞಾಪಿತೋ। ಭನ್ತೇ ನಾಗಸೇನ। ಪಞ್ಹೋ। ಗಮ್ಭೀರೋ ಉತ್ತಾನೀಕತೋ। ಗಣ್ಠಿ ಭಿನ್ನೋ। ನಟ್ಠಾ ಪರವಾದಾ ಭಗ್ಗಾ ನಿಪ್ಪಭಾ ಕತಾ। ತ್ವಂ ಗಣಿವರವಸಭಮಾಸಜ್ಜಾತಿ।>
      stand <ಸದ್ಧಮ್ಮನ್ತರಧಾನಪಞ್ಹೋ ಸತ್ತಮೋ।>
    text <೮॥ ಅಕುಸಲಚ್ಛೇದನಪಞ್ಹೋ>
      text <೮>, <ಭನ್ತೇ ನಾಗಸೇನ। ತಥಾಗತೋ ಸಬ್ಬಂ ಅಕುಸಲಂ ಝಾಪೇತ್ವಾ ಸಬ್ಬಞ್ಞುತಂ ಪತ್ತೋ। ಉದಾಹು ಸಾವಸೇಸೇ ಅಕುಸಲೇ ಸಬ್ಬಞ್ಞುತಂ ಪತ್ತೋತಿ॥ ಸಬ್ಬಂ। ಮಹಾರಾಜ। ಅಕುಸಲಂ ಝಾಪೇತ್ವಾ ಭಗವಾ ಸಬ್ಬಞ್ಞುತಂ ಪತ್ತೋ। ನತ್ಥಿ ಭಗವತೋ ಸೇಸೇಕಂ ಅಕುಸಲನ್ತಿ।>
      text <ಕಿಂ ಪನ। ಭನ್ತೇ। ದುಕ್ಖಾ ವೇದನಾ ತಥಾಗತಸ್ಸ ಕಾಯೇ ಉಪ್ಪನ್ನಪುಬ್ಬಾತಿ॥ ಆಮ। ಮಹಾರಾಜ। ರಾಜಗಹೇ ಭಗವತೋ ಪಾದೋ ಸಕಲಿಕಾಯ ಖತೋ। ಲೋಹಿತಪಕ್ಖನ್ದಿಕಾಬಾಧೋ ಉಪ್ಪನ್ನೋ। ಕಾಯೇ ಅಭಿಸನ್ನೇ ಜೀವಕೇನ ವಿರೇಕೋ ಕಾರಿತೋ। ವಾತಾಬಾಧೇ ಉಪ್ಪನ್ನೇ ಉಪಟ್ಠಾಕೇನ ಥೇರೇನ ಉಣ್ಹೋದಕಂ ಪರಿಯಿಟ್ಠನ್ತಿ।>
      text <ಯದಿ। ಭನ್ತೇ ನಾಗಸೇನ। ತಥಾಗತೋ ಸಬ್ಬಂ ಅಕುಸಲಂ ಝಾಪೇತ್ವಾ ಸಬ್ಬಞ್ಞುತಂ ಪತ್ತೋ। ತೇನ ಹಿ ಭಗವತೋ ಪಾದೋ ಸಕಲಿಕಾಯ ಖತೋ। ಲೋಹಿತಪಕ್ಖನ್ದಿಕಾ ಚ ಆಬಾಧೋ ಉಪ್ಪನ್ನೋತಿ ಯಂ ವಚನಂ। ತಂ ಮಿಚ್ಛಾ। ಯದಿ ತಥಾಗತಸ್ಸ ಪಾದೋ ಸಕಲಿಕಾಯ ಖತೋ। ಲೋಹಿತಪಕ್ಖನ್ದಿಕಾ ಚ ಆಬಾಧೋ ಉಪ್ಪನ್ನೋ। ತೇನ ಹಿ ತಥಾಗತೋ ಸಬ್ಬಂ ಅಕುಸಲಂ ಝಾಪೇತ್ವಾ ಸಬ್ಬಞ್ಞುತಂ ಪತ್ತೋತಿ ತಮ್ಪಿ ವಚನಂ ಮಿಚ್ಛಾ। ನತ್ಥಿ। ಭನ್ತೇ। ವಿನಾ ಕಮ್ಮೇನ ವೇದಯಿತಂ। ಸಬ್ಬಂ ತಂ ವೇದಯಿತಂ ಕಮ್ಮಮೂಲಕಂ। ತಂ ಕಮ್ಮೇನೇವ ವೇದಯತಿ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ನ ಹಿ। ಮಹಾರಾಜ। ಸಬ್ಬಂ ತಂ ವೇದಯಿತಂ ಕಮ್ಮಮೂಲಕಂ। ಅಟ್ಠಹಿ। ಮಹಾರಾಜ। ಕಾರಣೇಹಿ ವೇದಯಿತಾನಿ ಉಪ್ಪಜ್ಜನ್ತಿ। ಯೇಹಿ ಕಾರಣೇಹಿ ಪುಥೂ ಸತ್ತಾ ವೇದನಾ ವೇದಿಯನ್ತಿ। ಕತಮೇಹಿ ಅಟ್ಠಹಿ॥ ವಾತಸಮುಟ್ಠಾನಾನಿಪಿ ಖೋ। ಮಹಾರಾಜ। ಇಧೇಕಚ್ಚಾನಿ ವೇದಯಿತಾನಿ ಉಪ್ಪಜ್ಜನ್ತಿ। ಪಿತ್ತಸಮುಟ್ಠಾನಾನಿಪಿ ಖೋ। ಮಹಾರಾಜ…ಪೇ॰… ಸೇಮ್ಹಸಮುಟ್ಠಾನಾನಿಪಿ ಖೋ। ಮಹಾರಾಜ…ಪೇ॰… ಸನ್ನಿಪಾತಿಕಾನಿಪಿ ಖೋ। ಮಹಾರಾಜ…ಪೇ॰… ಉತುಪರಿಣಾಮಜಾನಿಪಿ ಖೋ। ಮಹಾರಾಜ…ಪೇ॰… ವಿಸಮಪರಿಹಾರಜಾನಿಪಿ ಖೋ। ಮಹಾರಾಜ…ಪೇ॰… ಓಪಕ್ಕಮಿಕಾನಿಪಿ ಖೋ। ಮಹಾರಾಜ…ಪೇ॰… ಕಮ್ಮವಿಪಾಕಜಾನಿಪಿ ಖೋ। ಮಹಾರಾಜ। ಇಧೇಕಚ್ಚಾನಿ ವೇದಯಿತಾನಿ ಉಪ್ಪಜ್ಜನ್ತಿ। ಇಮೇಹಿ ಖೋ। ಮಹಾರಾಜ। ಅಟ್ಠಹಿ ಕಾರಣೇಹಿ ಪುಥೂ ಸತ್ತಾ ವೇದನಾ ವೇದಯನ್ತಿ। ತತ್ಥ ಯೇ ತೇ ಪುಗ್ಗಲಾ ಸತ್ತೇ ಕಮ್ಮಂ ವಿಬಾಧತೀತಿ ವದೇಯ್ಯುಂ। ತೇ ಇಮೇ ಪುಗ್ಗಲಾ ಸತ್ತಕಾರಣಂ ಪಟಿಬಾಹನ್ತಿ। ತೇಸಂ ತಂ ವಚನಂ ಮಿಚ್ಛಾತಿ। ಭನ್ತೇ ನಾಗಸೇನ। ಯಞ್ಚ ವಾತಿಕಂ ಯಞ್ಚ ಪಿತ್ತಿಕಂ ಯಞ್ಚ ಸೇಮ್ಹಿಕಂ ಯಞ್ಚ ಸನ್ನಿಪಾತಿಕಂ ಯಞ್ಚ ಉತುಪರಿಣಾಮಜಂ ಯಞ್ಚ ವಿಸಮಪರಿಹಾರಜಂ ಯಞ್ಚ ಓಪಕ್ಕಮಿಕಂ। ಸಬ್ಬೇತೇ ಕಮ್ಮಸಮುಟ್ಠಾನಾ ಯೇವ। ಕಮ್ಮೇನೇವ ತೇ ಸಬ್ಬೇ ಸಮ್ಭವನ್ತೀತಿ।>
      text <ಯದಿ। ಮಹಾರಾಜ। ತೇಪಿ ಸಬ್ಬೇ ಕಮ್ಮಸಮುಟ್ಠಾನಾವ ಆಬಾಧಾ ಭವೇಯ್ಯುಂ। ನ ತೇಸಂ ಕೋಟ್ಠಾಸತೋ ಲಕ್ಖಣಾನಿ ಭವೇಯ್ಯುಂ। ವಾತೋ ಖೋ। ಮಹಾರಾಜ। ಕುಪ್ಪಮಾನೋ ದಸವಿಧೇನ ಕುಪ್ಪತಿ ಸೀತೇನ ಉಣ್ಹೇನ ಜಿಘಚ್ಛಾಯ ವಿಪಾಸಾಯ ಅತಿಭುತ್ತೇನ ಠಾನೇನ ಪಧಾನೇನ ಆಧಾವನೇನ ಉಪಕ್ಕಮೇನ ಕಮ್ಮವಿಪಾಕೇನ। ತತ್ರ ಯೇ ತೇ ನವ ವಿಧಾ। ನ ತೇ ಅತೀತೇ। ನ ಅನಾಗತೇ। ವತ್ತಮಾನಕೇ ಭವೇ ಉಪ್ಪಜ್ಜನ್ತಿ। ತಸ್ಮಾ ನ ವತ್ತಬ್ಬಾ ಕಮ್ಮಸಮ್ಭವಾ ಸಬ್ಬಾ ವೇದನಾತಿ। ಪಿತ್ತಂ। ಮಹಾರಾಜ। ಕುಪ್ಪಮಾನಂ ತಿವಿಧೇನ ಕುಪ್ಪತಿ ಸೀತೇನ ಉಣ್ಹೇನ ವಿಸಮಭೋಜನೇನ। ಸೇಮ್ಹಂ। ಮಹಾರಾಜ। ಕುಪ್ಪಮಾನಂ ತಿವಿಧೇನ ಕುಪ್ಪತಿ ಸೀತೇನ ಉಣ್ಹೇನ ಅನ್ನಪಾನೇನ। ಯೋ ಚ। ಮಹಾರಾಜ। ವಾತೋ ಯಞ್ಚ ಪಿತ್ತಂ ಯಞ್ಚ ಸೇಮ್ಹಂ। ತೇಹಿ ತೇಹಿ ಕೋಪೇಹಿ ಕುಪ್ಪಿತ್ವಾ ಮಿಸ್ಸೀ ಹುತ್ವಾ ಸಕಂ ಸಕಂ ವೇದನಂ ಆಕಡ್ಢತಿ। ಉತುಪರಿಣಾಮಜಾ। ಮಹಾರಾಜ। ವೇದನಾ ಉತುಪರಿಯಾಮೇನ ಉಪ್ಪಜ್ಜತಿ। ವಿಸಮಪರಿಹಾರಜಾ ವೇದನಾ ವಿಸಮಪರಿಹಾರೇನ ಉಪ್ಪಜ್ಜತಿ। ಓಪಕ್ಕಮಿಕಾ। ಮಹಾರಾಜ। ವೇದನಾ ಅತ್ಥಿ ಕಿರಿಯಾ। ಅತ್ಥಿ ಕಮ್ಮವಿಪಾಕಾ। ಕಮ್ಮವಿಪಾಕಜಾ ವೇದನಾ ಪುಬ್ಬೇ ಕತೇನ ಕಮ್ಮೇನ ಉಪ್ಪಜ್ಜತಿ। ಇತಿ ಖೋ। ಮಹಾರಾಜ। ಅಪ್ಪಂ ಕಮ್ಮವಿಪಾಕಜಂ। ಬಹುತರಂ ಅವಸೇಸಂ। ತತ್ಥ ಬಾಲಾ ಸಬ್ಬಂ ಕಮ್ಮವಿಪಾಕಜಂ ಯೇವಾತಿ ಅತಿಧಾವನ್ತಿ। ತಂ ಕಮ್ಮಂ ನ ಸಕ್ಕಾ ವಿನಾ ಬುದ್ಧಞಾಣೇನ ವವತ್ಥಾನಂ ಕಾತುಂ।>
      text <ಯಂ ಪನ। ಮಹಾರಾಜ। ಭಗವತೋ ಪಾದೋ ಸಕಲಿಕಾಯ ಖತೋ। ತಂ ವೇದಯಿತಂ ನೇವ ವಾತಸಮುಟ್ಠಾನಂ। ನ ಪಿತ್ತಸಮುಟ್ಠಾನಂ। ನ ಸೇಮ್ಹಸಮುಟ್ಠಾನಂ। ನ ಸನ್ನಿಪಾತಿಕಂ। ನ ಉತುಪರಿಣಾಮಜಂ। ನ ವಿಸಮಪರಿಹಾರಜಂ। ನ ಕಮ್ಮವಿಪಾಕಜಂ। ಓಪಕ್ಕಮಿಕಂ ಯೇವ। ದೇವದತ್ತೋ ಹಿ। ಮಹಾರಾಜ। ಬಹೂನಿ ಜಾತಿಸತಸಹಸ್ಸಾನಿ ತಥಾಗತೇ ಆಘಾತಂ ಬನ್ಧಿ। ಸೋ ತೇನ ಆಘಾತೇನ ಮಹತಿಂ ಗರುಂ ಸಿಲಂ ಗಹೇತ್ವಾ ಮತ್ಥಕೇ ಪಾತೇಸ್ಸಾಮೀತಿ ಮುಞ್ಚಿ। ಅಥಞ್ಞೇ ದ್ವೇ ಸೇಲಾ ಆಗನ್ತ್ವಾ ತಂ ಸಿಲಂ ತಥಾಗತಂ ಅಸಮ್ಪತ್ತಂ ಯೇವ ಸಮ್ಪಟಿಚ್ಛಿಂಸು। ತಾಸಂ ಪಹಾರೇನ ಪಪಟಿಕಾ ಭಿಜ್ಜಿತ್ವಾ ಭಗವತೋ ಪಾದೇ ಪತಿತ್ವಾ ರುಹಿರಂ ಉಪ್ಪಾದೇಸಿ। ಕಮ್ಮವಿಪಾಕತೋ ವಾ। ಮಹಾರಾಜ। ಭಗವತೋ ಏಸಾ ವೇದನಾ ನಿಬ್ಬತ್ತಾ ಕಿರಿಯತೋ ವಾ। ತತುದ್ಧಂ ನತ್ಥಞ್ಞಾ ವೇದನಾ।>
      text <ಯಥಾ। ಮಹಾರಾಜ। ಖೇತ್ತದುಟ್ಠತಾಯ ವಾ ಬೀಜಂ ನ ಸಮ್ಭವತಿ ಬೀಜದುಟ್ಠತಾಯ ವಾ। ಏವಮೇವ ಖೋ। ಮಹಾರಾಜ। ಕಮ್ಮವಿಪಾಕತೋ ವಾ ಭಗವತೋ ಏಸಾ ವೇದನಾ ನಿಬ್ಬತ್ತಾ ಕಿರಿಯತೋ ವಾ। ತತುದ್ಧಂ ನತ್ಥಞ್ಞಾ ವೇದನಾ।>
      text <ಯಥಾ ವಾ ಪನ। ಮಹಾರಾಜ। ಕೋಟ್ಠದುಟ್ಠತಾಯ ವಾ ಭೋಜನಂ ವಿಸಮಂ ಪರಿಣಮತಿ ಆಹಾರದುಟ್ಠತಾಯ ವಾ। ಏವಮೇವ ಖೋ। ಮಹಾರಾಜ। ಕಮ್ಮವಿಪಾಕತೋ ವಾ ಭಗವತೋ ಏಸಾ ವೇದನಾ ನಿಬ್ಬತ್ತಾ ಕಿರಿಯತೋ ವಾ। ತತುದ್ಧಂ ನತ್ಥಞ್ಞಾ ವೇದನಾ। ಅಪಿ ಚ। ಮಹಾರಾಜ। ನತ್ಥಿ ಭಗವತೋ ಕಮ್ಮವಿಪಾಕಜಾ ವೇದನಾ। ನತ್ಥಿ ವಿಸಮಪರಿಹಾರಜಾ ವೇದನಾ। ಅವಸೇಸೇಹಿ ಸಮುಟ್ಠಾನೇಹಿ ಭಗವತೋ ವೇದನಾ ಉಪ್ಪಜ್ಜತಿ। ತಾಯ ಚ ಪನ ವೇದನಾಯ ನ ಸಕ್ಕಾ ಭಗವನ್ತಂ ಜೀವಿತಾ ವೋರೋಪೇತುಂ।>
      text <ನಿಪತನ್ತಿ। ಮಹಾರಾಜ। ಇಮಸ್ಮಿಂ ಚಾತುಮಹಾಭೂತಿಕೇ ಕಾಯೇ ಇಟ್ಠಾನಿಟ್ಠಾ ಸುಭಾಸುಭವೇದನಾ। ಇಧ। ಮಹಾರಾಜ। ಆಕಾಸೇ ಖಿತ್ತೋ ಲೇಡ್ಡು ಮಹಾಪಥವಿಯಾ ನಿಪತತಿ। ಅಪಿ ನು ಖೋ ಸೋ। ಮಹಾರಾಜ। ಲೇಡ್ಡು ಪುಬ್ಬೇ ಕತೇನ ಮಹಾಪಥವಿಯಾ ನಿಪತೀತಿ॥ ನ ಹಿ। ಭನ್ತೇ। ನತ್ಥಿ ಸೋ। ಭನ್ತೇ। ಹೇತು ಮಹಾಪಥವಿಯಾ। ಯೇನ ಹೇತುನಾ ಮಹಾಪಥವೀ ಕುಸಲಾಕುಸಲವಿಪಾಕಂ ಪಟಿಸಂವೇದೇಯ್ಯ। ಪಚ್ಚುಪ್ಪನ್ನೇನ। ಭನ್ತೇ। ಅಕಮ್ಮಕೇನ ಹೇತುನಾ ಸೋ ಲೇಡ್ಡು ಮಹಾಪಥವಿಯಂ ನಿಪತತಿ। ಯಥಾ। ಮಹಾರಾಜ। ಮಹಾಪಥವೀ। ಏವಂ ತಥಾಗತೋ ದಟ್ಠಬ್ಬೋ। ಯಥಾ ಲೇಡ್ಡು ಪುಬ್ಬೇ ಅಕತೇನ ಮಹಾಪಥವಿಯಂ ನಿಪತತಿ। ಏವಮೇವ ಖೋ। ಮಹಾರಾಜ। ತಥಾಗತಸ್ಸ ಪುಬ್ಬೇ ಅಕತೇನ ಸಾ ಸಕಲಿಕಾಪಾದೇ ನಿಪತಿತಾ।>
      text <ಇಧ ಪನ। ಮಹಾರಾಜ। ಮನುಸ್ಸಾ ಮಹಾಪಥವಿಂ ಭಿನ್ದನ್ತಿ ಚ ಖಣನ್ತಿ ಚ। ಅಪಿ ನು ಖೋ। ಮಹಾರಾಜ। ತೇ ಮನುಸ್ಸಾ ಪುಬ್ಬೇ ಕತೇನ ಮಹಾಪಥವಿಂ ಭಿನ್ದನ್ತಿ ಚ ಖಣನ್ತಿ ಚಾತಿ॥ ನ ಹಿ ಭನ್ತೇತಿ। ಏವಮೇವ ಖೋ। ಮಹಾರಾಜ। ಯಾ ಸಾ ಸಕಲಿಕಾ ಭಗವತೋ ಪಾದೇ ನಿಪತಿತಾ। ನ ಸಾ ಸಕಲಿಕಾ ಪುಬ್ಬೇ ಕತೇನ ಭಗವತೋ ಪಾದೇ ನಿಪತಿತಾ। ಯೋಪಿ। ಮಹಾರಾಜ। ಭಗವತೋ ಲೋಹಿತಪಕ್ಖನ್ದಿಕಾಬಾಧೋ ಉಪ್ಪನ್ನೋ। ಸೋಪಿ ಆಬಾಧೋ ನ ಪುಬ್ಬೇ ಕತೇನ ಉಪ್ಪನ್ನೋ। ಸನ್ನಿಪಾತಿಕೇನೇವ ಉಪ್ಪನ್ನೋ। ಯೇ ಕೇಚಿ। ಮಹಾರಾಜ। ಭಗವತೋ ಕಾಯಿಕಾ ಆಬಾಧಾ ಉಪ್ಪನ್ನಾ। ನ ತೇ ಕಮ್ಮಾಭಿನಿಬ್ಬತ್ತಾ। ಛನ್ನಂ ಏತೇಸಂ ಸಮುಟ್ಠಾನಾನಂ ಅಞ್ಞತರತೋ ನಿಬ್ಬತ್ತಾ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ದೇವಾತಿದೇವೇನ ಸಂಯುತ್ತನಿಕಾಯವರಲಞ್ಛಕೇ ಮೋಳಿಯಸೀವಕೇ ವೇಯ್ಯಾಕರಣೇ>
      text <ಪಿತ್ತಸಮುಟ್ಠಾನಾನಿಪಿ ಖೋ। ಸೀವಕ। ಇಧೇಕಚ್ಚಾನಿ ವೇದಯಿತಾನಿ ಉಪ್ಪಜ್ಜನ್ತಿ। ಸಾಮಮ್ಪಿ ಖೋ ಏತಂ। ಸೀವಕ। ವೇದಿತಬ್ಬಂ। ಯಥಾ ಪಿತ್ತಸಮುಟ್ಠಾನಾನಿಪಿ ಇಧೇಕಚ್ಚಾನಿ ವೇದಯಿತಾನಿ ಉಪ್ಪಜ್ಜನ್ತಿ। ಲೋಕಸ್ಸಪಿ ಖೋ ಏತಂ। ಸೀವಕ। ಸಚ್ಚಸಮ್ಮತಂ। ಯಥಾ ಪಿತ್ತಸಮುಟ್ಠಾನಾನಿಪಿ ಇಧೇಕಚ್ಚಾನಿ ವೇದಯಿತಾನಿ ಉಪ್ಪಜ್ಜನ್ತಿ। ತತ್ರ। ಸೀವಕ। ಯೇ ತೇ ಸಮಣಬ್ರಾಹ್ಮಣಾ ಏವಂವಾದಿನೋ ಏವಂದಿಟ್ಠಿನೋ ಯಂ ಕಿಞ್ಚಾಯಂ ಪುರಿಸಪುಗ್ಗಲೋ ಪಟಿಸಂವೇದೇತಿ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ। ಸಬ್ಬಂ ತಂ ಪುಬ್ಬೇ ಕತಹೇತೂತಿ। ಯಞ್ಚ ಸಾಮಂ ಞಾತಂ। ತಞ್ಚ ಅತಿಧಾವನ್ತಿ। ಯಞ್ಚ ಲೋಕೇ ಸಚ್ಚಸಮ್ಮತಂ। ತಞ್ಚ ಅತಿಧಾವನ್ತಿ। ತಸ್ಮಾ ತೇಸಂ ಸಮಣಬ್ರಾಹ್ಮಣಾನಂ ಮಿಚ್ಛಾತಿ ವದಾಮಿ।>
      text <ಸೇಮ್ಹಸಮುಟ್ಠಾನಾನಿಪಿ ಖೋ। ಸೀವಕ। ಇಧೇಕಚ್ಚಾನಿ ವೇದಯಿತಾನಿ ಉಪ್ಪಜ್ಜನ್ತಿ। ವಾತಸಮುಟ್ಠಾನಾನಿಪಿ ಖೋ। ಸೀವಕ…ಪೇ॰… ಸನ್ನಿಪಾತಿಕಾನಿಪಿ ಖೋ। ಸೀವಕ…ಪೇ॰… ಉತುಪರಿಣಾಮಜಾನಿಪಿ ಖೋ। ಸೀವಕ…ಪೇ॰… ವಿಸಮಪರಿಹಾರಜಾನಿಪಿ ಖೋ। ಸೀವಕ…ಪೇ॰… ಓಪಕ್ಕಮಿಕಾನಿಪಿ ಖೋ। ಸೀವಕ…ಪೇ॰… ಕಮ್ಮವಿಪಾಕಜಾನಿಪಿ ಖೋ। ಸೀವಕ। ಇಧೇಕಚ್ಚಾನಿ ವೇದಯಿತಾನಿ ಉಪ್ಪಜ್ಜನ್ತಿ। ಸಾಮಮ್ಪಿ ಖೋ ಏತಂ। ಸೀವಕ। ವೇದಿತಬ್ಬಂ। ಯಥಾ ಕಮ್ಮವಿಪಾಕಜಾನಿಪಿ ಇಧೇಕಚ್ಚಾನಿ ವೇದಯಿತಾನಿ ಉಪ್ಪಜ್ಜನ್ತಿ। ಲೋಕಸ್ಸಪಿ ಖೋ ಏತಂ। ಸೀವಕ। ಸಚ್ಚಸಮ್ಮತಂ। ಯಥಾ ಕಮ್ಮವಿಪಾಕಜಾನಿಪಿ ಇಧೇಕಚ್ಚಾನಿ ವೇದಯಿತಾನಿ ಉಪ್ಪಜ್ಜನ್ತಿ। ತತ್ರ। ಸೀವಕ। ಯೇ ತೇ ಸಮಣಬ್ರಾಹ್ಮಣಾ ಏವಂವಾದಿನೋ ಏವಂದಿಟ್ಠಿನೋ ಯಂ ಕಿಞ್ಚಾಯಂ ಪುರಿಸಪುಗ್ಗಲೋ ಪಟಿಸಂವೇದೇತಿ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ। ಸಬ್ಬಂ ತಂ ಪುಬ್ಬೇ ಕತಹೇತೂತಿ। ಯಞ್ಚ ಸಾಮಂ ಞಾತಂ। ತಞ್ಚ ಅತಿಧಾವನ್ತಿ। ಯಞ್ಚ ಲೋಕೇ ಸಚ್ಚಸಮ್ಮತಂ। ತಞ್ಚ ಅತಿಧಾವನ್ತಿ। ತಸ್ಮಾ ತೇಸಂ ಸಮಣಬ್ರಾಹ್ಮಣಾನಂ ಮಿಚ್ಛಾತಿ ವದಾಮೀತಿ।>
      text <ಇತಿಪಿ। ಮಹಾರಾಜ। ನ ಸಬ್ಬಾ ವೇದನಾ ಕಮ್ಮವಿಪಾಕಜಾ। ಸಬ್ಬಂ। ಮಹಾರಾಜ। ಅಕುಸಲಂ ಝಾಪೇತ್ವಾ ಭಗವಾ ಸಬ್ಬಞ್ಞುತಂ ಪತ್ತೋತಿ ಏವಮೇತಂ ಧಾರೇಹೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಅಕುಸಲಚ್ಛೇದನಪಞ್ಹೋ ಅಟ್ಠಮೋ।>
    text <೯॥ ಉತ್ತರಿಕರಣೀಯಪಞ್ಹೋ>
      text <೯>, <ಭನ್ತೇ ನಾಗಸೇನ। ತುಮ್ಹೇ ಭಣಥ ಯಂ ಕಿಞ್ಚಿ ಕರಣೀಯಂ ತಥಾಗತಸ್ಸ। ಸಬ್ಬಂ ತಂ ಬೋಧಿಯಾ ಯೇವ ಮೂಲೇ ಪರಿನಿಟ್ಠಿತಂ। ನತ್ಥಿ ತಥಾಗತಸ್ಸ ಉತ್ತರಿಂ ಕರಣೀಯಂ। ಕತಸ್ಸ ವಾ ಪತಿಚಯೋತಿ। ಇದಞ್ಚ ತೇಮಾಸಂ ಪಟಿಸಲ್ಲಾನಂ ದಿಸ್ಸತಿ। ಯದಿ। ಭನ್ತೇ ನಾಗಸೇನ। ಯಂ ಕಿಞ್ಚಿ ಕರಣೀಯಂ ತಥಾಗತಸ್ಸ। ಸಬ್ಬಂ ತಂ ಬೋಧಿಯಾ ಯೇವ ಮೂಲೇ ಪರಿನಿಟ್ಠಿತಂ। ನತ್ಥಿ ತಥಾಗತಸ್ಸ ಉತ್ತರಿಂ ಕರಣೀಯಂ। ಕತಸ್ಸ ವಾ ಪತಿಚಯೋ। ತೇನ ಹಿ ತೇಮಾಸಂ ಪಟಿಸಲ್ಲೀನೋತಿ ಯಂ ವಚನಂ। ತಂ ಮಿಚ್ಛಾ। ಯದಿ ತೇಮಾಸಂ ಪಟಿಸಲ್ಲೀನೋ। ತೇನ ಹಿ ಯಂ ಕಿಞ್ಚಿ ಕರಣೀಯಂ। ತಥಾಗತಸ್ಸ। ಸಬ್ಬಂ ತಂ ಬೋಧಿಯಾ ಯೇವ ಮೂಲೇ ಪರಿನಿಟ್ಠಿತನ್ತಿ ತಮ್ಪಿ ವಚನಂ ಮಿಚ್ಛಾ। ನತ್ಥಿ ಕತಕರಣೀಯಸ್ಸ ಪಟಿಸಲ್ಲಾನಂ। ಸಕರಣೀಯಸ್ಸೇವ ಪಟಿಸಲ್ಲಾನಂ ಯಥಾ ನಾಮ ಬ್ಯಾಧಿತಸ್ಸೇವ ಭೇಸಜ್ಜೇನ ಕರಣೀಯಂ ಹೋತಿ। ಅಬ್ಯಾಧಿತಸ್ಸ ಕಿಂ ಭೇಸಜ್ಜೇನ। ಛಾತಸ್ಸೇವ ಭೋಜನೇನ ಕರಣೀಯಂ ಹೋತಿ। ಅಛಾತಸ್ಸ ಕಿಂ ಭೋಜನೇನ। ಏವಮೇವ ಖೋ। ಭನ್ತೇ ನಾಗಸೇನ। ನತ್ಥಿ ಕತಕರಣೀಯಸ್ಸ ಪಟಿಸಲ್ಲಾನಂ। ಸಕರಣೀಯಸ್ಸೇವ ಪಟಿಸಲ್ಲಾನಂ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಯಂ ಕಿಞ್ಚಿ। ಮಹಾರಾಜ। ಕರಣೀಯಂ ತಥಾಗತಸ್ಸ। ಸಬ್ಬಂ ತಂ ಬೋಧಿಯಾ ಯೇವ ಮೂಲೇ ಪರಿನಿಟ್ಠಿತಂ। ನತ್ಥಿ ತಥಾಗತಸ್ಸ ಉತ್ತರಿಂ ಕರಣೀಯಂ। ಕತಸ್ಸ ವಾ ಪತಿಚಯೋ। ಭಗವಾ ಚ ತೇಮಾಸಂ ಪಟಿಸಲ್ಲೀನೋ। ಪಟಿಸಲ್ಲಾನಂ ಖೋ। ಮಹಾರಾಜ। ಬಹುಗುಣಂ। ಸಬ್ಬೇಪಿ ತಥಾಗತಾ ಪಟಿಸಲ್ಲೀಯಿತ್ವಾ ಸಬ್ಬಞ್ಞುತಂ ಪತ್ತಾ। ತಂ ತೇ ಸುಕತಗುಣಮನುಸ್ಸರನ್ತಾ ಪಟಿಸಲ್ಲಾನಂ ಸೇವನ್ತಿ। ಯಥಾ। ಮಹಾರಾಜ। ಪುರಿಸೋ ರಞ್ಞೋ ಸನ್ತಿಕಾ ಲದ್ಧವರೋ ಪಟಿಲದ್ಧಭೋಗೋ ತಂ ಸುಕತಗುಣಮನುಸ್ಸರನ್ತೋ ಅಪರಾಪರಂ ರಞ್ಞೋ ಉಪಟ್ಠಾನಂ ಏತಿ। ಏವಮೇವ ಖೋ। ಮಹಾರಾಜ। ಸಬ್ಬೇಪಿ ತಥಾಗತಾ ಪಟಿಸಲ್ಲೀಯಿತ್ವಾ ಸಬ್ಬಞ್ಞುತಂ ಪತ್ತಾ। ತಂ ತೇ ಸುಕತಗುಣಮನುಸ್ಸರನ್ತಾ ಪಟಿಸಲ್ಲಾನಂ ಸೇವನ್ತಿ।>
      text <ಯಥಾ ವಾ ಪನ। ಮಹಾರಾಜ। ಪುರಿಸೋ ಆತುರೋ ದುಕ್ಖಿತೋ ಬಾಳ್ಹಗಿಲಾನೋ ಭಿಸಕ್ಕಮುಪಸೇವಿತ್ವಾ ಸೋತ್ಥಿಮನುಪ್ಪತ್ತೋ ತಂ ಸುಕತಗುಣಮನುಸ್ಸರನ್ತೋ ಅಪರಾಪರಂ ಭಿಸಕ್ಕಮುಪಸೇವತಿ। ಏವಮೇವ ಖೋ। ಮಹಾರಾಜ। ಸಬ್ಬೇಪಿ ತಥಾಗತಾ ಪಟಿಸಲ್ಲೀಯಿತ್ವಾ ಸಬ್ಬಞ್ಞುತಂ ಪತ್ತಾ। ತಂ ತೇ ಸುಕತಗುಣಮನುಸ್ಸರನ್ತಾ ಪಟಿಸಲ್ಲಾನಂ ಸೇವನ್ತಿ।>
      text <ಅಟ್ಠವೀಸತಿ ಖೋ ಪನಿಮೇ। ಮಹಾರಾಜ। ಪಟಿಸಲ್ಲಾನಗುಣಾ। ಯೇ ಗುಣೇ ಸಮನುಸ್ಸರನ್ತಾ ತಥಾಗತಾ ಪಟಿಸಲ್ಲಾನಂ ಸೇವನ್ತಿ। ಕತಮೇ ಅಟ್ಠವೀಸತಿ॥ ಇಧ। ಮಹಾರಾಜ। ಪಟಿಸಲ್ಲಾನಂ ಪಟಿಸಲ್ಲೀಯಮಾನಂ ಅತ್ತಾನಂ ರಕ್ಖತಿ। ಆಯುಂ ವಡ್ಢೇತಿ। ಬಲಂ ದೇತಿ। ವಜ್ಜಂ ಪಿದಹತಿ। ಅಯಸಮಪನೇತಿ। ಯಸಮುಪನೇತಿ। ಅರತಿಂ ವಿನೋದೇತಿ। ರತಿಮುಪದಹತಿ। ಭಯಮಪನೇತಿ। ವೇಸಾರಜ್ಜಂ ಕರೋತಿ। ಕೋಸಜ್ಜಮಪನೇತಿ। ವೀರಿಯಮಭಿಜನೇತಿ। ರಾಗಮಪನೇತಿ। ದೋಸಮಪನೇತಿ। ಮೋಹಮಪನೇತಿ। ಮಾನಂ ನಿಹನ್ತಿ। ವಿತಕ್ಕಂ ಭಞ್ಜತಿ। ಚಿತ್ತಂ ಏಕಗ್ಗಂ ಕರೋತಿ। ಮಾನಸಂ ಸ್ನೇಹಯತಿ। ಹಾಸಂ ಜನೇತಿ। ಗರುಕಂ ಕರೋತಿ। ಲಾಭಮುಪ್ಪಾದಯತಿ। ನಮಸ್ಸಿಯಂ ಕರೋತಿ। ಪೀತಿಂ ಪಾಪೇತಿ। ಪಾಮೋಜ್ಜಂ ಕರೋತಿ। ಸಙ್ಖಾರಾನಂ ಸಭಾವಂ ದಸ್ಸಯತಿ। ಭವಪ್ಪಟಿಸನ್ಧಿಂ ಉಗ್ಘಾಟೇತಿ। ಸಬ್ಬಸಾಮಞ್ಞಂ ದೇತಿ। ಇಮೇ ಖೋ। ಮಹಾರಾಜ। ಅಟ್ಠವೀಸತಿ ಪಟಿಸಲ್ಲಾನಗುಣಾ। ಯೇ ಗುಣೇ ಸಮನುಸ್ಸರನ್ತಾ ತಥಾಗತಾ ಪಟಿಸಲ್ಲಾನಂ ಸೇವನ್ತಿ।>
      text <ಅಪಿ ಚ ಖೋ। ಮಹಾರಾಜ। ತಥಾಗತಾ ಸನ್ತಂ ಸುಖಂ ಸಮಾಪತ್ತಿರತಿಂ ಅನುಭವಿತುಕಾಮಾ ಪಟಿಸಲ್ಲಾನಂ ಸೇವನ್ತಿ ಪರಿಯೋಸಿತಸಙ್ಕಪ್ಪಾ। ಚತೂಹಿ ಖೋ। ಮಹಾರಾಜ। ಕಾರಣೇಹಿ ತಥಾಗತಾ ಪಟಿಸಲ್ಲಾನಂ ಸೇವನ್ತಿ। ಕತಮೇಹಿ ಚತೂಹಿ॥ ವಿಹಾರಫಾಸುತಾಯಪಿ। ಮಹಾರಾಜ। ತಥಾಗತಾ ಪಟಿಸಲ್ಲಾನಂ ಸೇವನ್ತಿ। ಅನವಜ್ಜಗುಣಬಹುಲತಾಯಪಿ ತಥಾಗತಾ ಪಟಿಸಲ್ಲಾನಂ ಸೇವನ್ತಿ। ಅಸೇಸಅರಿಯವೀಥಿತೋಪಿ ತಥಾಗತಾ ಪಟಿಸಲ್ಲಾನಂ ಸೇವನ್ತಿ। ಸಬ್ಬಬುದ್ಧಾನಂ ಥುತಥೋಮಿತವಣ್ಣಿತಪಸತ್ಥತೋಪಿ ತಥಾಗತಾ ಪಟಿಸಲ್ಲಾನಂ ಸೇವನ್ತಿ। ಇಮೇಹಿ ಖೋ। ಮಹಾರಾಜ। ಚತೂಹಿ ಕಾರಣೇಹಿ ತಥಾಗತಾ ಪಟಿಸಲ್ಲಾನಂ ಸೇವನ್ತಿ। ಇತಿ ಖೋ। ಮಹಾರಾಜ। ತಥಾಗತಾ ಪಟಿಸಲ್ಲಾನಂ ಸೇವನ್ತಿ ನ ಸಕರಣೀಯತಾಯ। ನ ಕತಸ್ಸ ವಾ ಪತಿಚಯಾಯ। ಅಥ ಖೋ ಗುಣವಿಸೇಸದಸ್ಸಾವಿತಾಯ ತಥಾಗತಾ ಪಟಿಸಲ್ಲಾನಂ ಸೇವನ್ತೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಉತ್ತರಿಕರಣೀಯಪಞ್ಹೋ ನವಮೋ।>
    text <೧೦॥ ಇದ್ಧಿಬಲದಸ್ಸನಪಞ್ಹೋ>
      text <೧೦>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ತಥಾಗತಸ್ಸ ಖೋ। ಆನನ್ದ। ಚತ್ತಾರೋ ಇದ್ಧಿಪಾದಾ ಭಾವಿತಾ ಬಹುಲೀಕತಾ ಯಾನೀಕತಾ ವತ್ಥುಕತಾ ಅನುಟ್ಠಿತಾ ಪರಿಚಿತಾ ಸುಸಮಾರದ್ಧಾ। ಸೋ ಆಕಙ್ಖಮಾನೋ। ಆನನ್ದ। ತಥಾಗತೋ ಕಪ್ಪಂ ವಾ ತಿಟ್ಠೇಯ್ಯ ಕಪ್ಪಾವಸೇಸಂ ವಾತಿ। ಪುನ ಚ ಭಣಿತಂ ಇತೋ ತಿಣ್ಣಂ ಮಾಸಾನಂ ಅಚ್ಚಯೇನ ತಥಾಗತೋ ಪರಿನಿಬ್ಬಾಯಿಸ್ಸತೀತಿ। ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ತಥಾಗತಸ್ಸ ಖೋ। ಆನನ್ದ। ಚತ್ತಾರೋ ಇದ್ಧಿಪಾದಾ ಭಾವಿತಾ…ಪೇ॰… ಕಪ್ಪಾವಸೇಸಂ ವಾತಿ। ತೇನ ಹಿ ತೇಮಾಸಪರಿಚ್ಛೇದೋ ಮಿಚ್ಛಾ। ಯದಿ। ಭನ್ತೇ। ತಥಾಗತೇನ ಭಣಿತಂ ಇತೋ ತಿಣ್ಣಂ ಮಾಸಾನಂ ಅಚ್ಚಯೇನ ತಥಾಗತೋ ಪರಿನಿಬ್ಬಾಯಿಸ್ಸತೀತಿ। ತೇನ ಹಿ ತಥಾಗತಸ್ಸ ಖೋ। ಆನನ್ದ। ಚತ್ತಾರೋ ಇದ್ಧಿಪಾದಾ ಭಾವಿತಾ…ಪೇ॰… ಕಪ್ಪಾವಸೇಸಂ ವಾತಿ ತಮ್ಪಿ ವಚನಂ ಮಿಚ್ಛಾ। ನತ್ಥಿ ತಥಾಗತಾನಂ ಅಟ್ಠಾನೇ ಗಜ್ಜಿತಂ। ಅಮೋಘವಚನಾ ಬುದ್ಧಾ ಭಗವನ್ತೋ ತಥವಚನಾ ಅದ್ವೇಜ್ಝವಚನಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ಗಮ್ಭೀರೋ ಸುನಿಪುಣೋ ದುನ್ನಿಜ್ಝಾಪಯೋ ತವಾನುಪ್ಪತ್ತೋ। ಭಿನ್ದೇತಂ ದಿಟ್ಠಿಜಾಲಂ। ಏಕಂಸೇ ಠಪಯ। ಭಿನ್ದ ಪರವಾದನ್ತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ತಥಾಗತಸ್ಸ ಖೋ। ಆನನ್ದ। ಚತ್ತಾರೋ ಇದ್ಧಿಪಾದಾ ಭಾವಿತಾ…ಪೇ॰… ಕಪ್ಪಾವಸೇಸಂ ವಾತಿ। ತೇಮಾಸಪರಿಚ್ಛೇದೋ ಚ ಭಣಿತೋ। ಸೋ ಚ ಪನ ಕಪ್ಪೋ ಆಯುಕಪ್ಪೋ ವುಚ್ಚತಿ। ನ। ಮಹಾರಾಜ। ಭಗವಾ ಅತ್ತನೋ ಬಲಂ ಕಿತ್ತಯಮಾನೋ ಏವಮಾಹ। ಇದ್ಧಿಬಲಂ ಪನ ಮಹಾರಾಜ। ಭಗವಾ ಪರಿಕಿತ್ತಯಮಾನೋ ಏವಮಾಹ ತಥಾಗತಸ್ಸ ಖೋ। ಆನನ್ದ। ಚತ್ತಾರೋ ಇದ್ಧಿಪಾದಾ ಭಾವಿತಾ…ಪೇ॰… ಕಪ್ಪಾವಸೇಸಂ ವಾತಿ।>
      text <ಯಥಾ। ಮಹಾರಾಜ। ರಞ್ಞೋ ಅಸ್ಸಾಜಾನೀಯೋ ಭವೇಯ್ಯ ಸೀಘಗತಿ ಅನಿಲಜವೋ। ತಸ್ಸ ರಾಜಾ ಜವಬಲಂ ಪರಿಕಿತ್ತಯನ್ತೋ ಸನೇಗಮಜಾನಪದಭಟಬಲಬ್ರಾಹ್ಮಣಗಹಪತಿಕಅಮಚ್ಚಜನಮಜ್ಝೇ ಏವಂ ವದೇಯ್ಯ ಆಕಙ್ಖಮಾನೋ ಮೇ। ಭೋ। ಅಯಂ ಹಯವರೋ ಸಾಗರಜಲಪರಿಯನ್ತಂ ಮಹಿಂ ಅನುವಿಚರಿತ್ವಾ ಖಣೇನ ಇಧಾಗಚ್ಛೇಯ್ಯಾತಿ। ನ ಚ ತಂ ಜವಗತಿಂ ತಸ್ಸಂ ಪರಿಸಾಯಂ ದಸ್ಸೇಯ್ಯ। ವಿಜ್ಜತಿ ಚ ಸೋ ಜವೋ ತಸ್ಸ। ಸಮತ್ಥೋ ಚ ಸೋ ಖಣೇನ ಸಾಗರಜಲಪರಿಯನ್ತಂ ಮಹಿಂ ಅನುವಿಚರಿತುಂ। ಏವಮೇವ ಖೋ। ಮಹಾರಾಜ। ಭಗವಾ ಅತ್ತನೋ ಇದ್ಧಿಬಲಂ ಪರಿಕಿತ್ತಯಮಾನೋ ಏವಮಾಹ। ತಮ್ಪಿ ತೇವಿಜ್ಜಾನಂ ಛಳಭಿಞ್ಞಾನಂ ಅರಹನ್ತಾನಂ ವಿಮಲಖೀಣಾಸವಾನಂ ದೇವಮನುಸ್ಸಾನಞ್ಚ ಮಜ್ಝೇ ನಿಸೀದಿತ್ವಾ ಭಣಿತಂ ತಥಾಗತಸ್ಸ ಖೋ। ಆನನ್ದ। ಚತ್ತಾರೋ ಇದ್ಧಿಪಾದಾ ಭಾವಿತಾ ಬಹುಲೀಕತಾ ಯಾನೀಕತಾ ವತ್ಥುಕತಾ ಅನುಟ್ಠಿತಾ ಪರಿಚಿತಾ ಸುಸಮಾರದ್ಧಾ। ಸೋ ಆಕಙ್ಖಮಾನೋ। ಆನನ್ದ। ತಥಾಗತೋ ಕಪ್ಪಂ ವಾ ತಿಟ್ಠೇಯ್ಯ ಕಪ್ಪಾವಸೇಸಂ ವಾತಿ। ವಿಜ್ಜತಿ ಚ ತಂ। ಮಹಾರಾಜ। ಇದ್ಧಿಬಲಂ ಭಗವತೋ। ಸಮತ್ಥೋ ಚ ಭಗವಾ ಇದ್ಧಿಬಲೇನ ಕಪ್ಪಂ ವಾ ಠಾತುಂ ಕಪ್ಪಾವಸೇಸಂ ವಾ। ನ ಚ ಭಗವಾ ತಂ ಇದ್ಧಿಬಲಂ ತಸ್ಸಂ ಪರಿಸಾಯಂ ದಸ್ಸೇತಿ। ಅನತ್ಥಿಕೋ। ಮಹಾರಾಜ। ಭಗವಾ ಸಬ್ಬಭವೇಹಿ। ಗರಹಿತಾ ಚ ತಥಾಗತಸ್ಸ ಸಬ್ಬಭವಾ। ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಸೇಯ್ಯಥಾಪಿ। ಭಿಕ್ಖವೇ। ಅಪ್ಪಮತ್ತಕೋಪಿ ಗೂಥೋ ದುಗ್ಗನ್ಧೋ ಹೋತಿ। ಏವಮೇವ ಖೋ ಅಹಂ। ಭಿಕ್ಖವೇ। ಅಪ್ಪಮತ್ತಕಮ್ಪಿ ಭವಂ ನ ವಣ್ಣೇಮಿ ಅನ್ತಮಸೋ ಅಚ್ಛರಾಸಙ್ಘಾತಮತ್ತಮ್ಪೀತಿ ಅಪಿ ನು ಖೋ। ಮಹಾರಾಜ। ಭಗವಾ ಸಬ್ಬಭವಗತಿಯೋನಿಯೋ ಗೂಥಸಮಂ ದಿಸ್ವಾ ಇದ್ಧಿಬಲಂ ನಿಸ್ಸಾಯ ಭವೇಸು ಛನ್ದರಾಗಂ ಕರೇಯ್ಯಾತಿ॥ ನ ಹಿ ಭನ್ತೇತಿ। ತೇನ ಹಿ। ಮಹಾರಾಜ। ಭಗವಾ ಇದ್ಧಿಬಲಂ ಪರಿಕಿತ್ತಯಮಾನೋ ಏವರೂಪಂ ಬುದ್ಧಸೀಹನಾದಮಭಿನದೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಇದ್ಧಿಬಲದಸ್ಸನಪಞ್ಹೋ ದಸಮೋ।>
      stand <ಇದ್ಧಿಬಲವಗ್ಗೋ ಪಠಮೋ।>
      stand <ಇಮಸ್ಮಿಂ ವಗ್ಗೇ ದಸ ಪಞ್ಹಾ।>
  text <೨॥ ಅಭೇಜ್ಜವಗ್ಗೋ>
    text <೧॥ ಖುದ್ದಾನುಖುದ್ದಕಪಞ್ಹೋ>
      text <೧>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಅಭಿಞ್ಞಾಯಾಹಂ। ಭಿಕ್ಖವೇ। ಧಮ್ಮಂ ದೇಸೇಮಿ ನೋ ಅನಭಿಞ್ಞಾಯಾತಿ। ಪುನ ಚ ವಿನಯಪಞ್ಞತ್ತಿಯಾ ಏವಂ ಭಣಿತಂ ಆಕಙ್ಖಮಾನೋ। ಆನನ್ದ। ಸಙ್ಘೋ ಮಮಚ್ಚಯೇನ ಖುದ್ದಾನುಖುದ್ದಕಾನಿ ಸಿಕ್ಖಾಪದಾನಿ ಸಮೂಹನತೂತಿ। ಕಿಂ ನು ಖೋ। ಭನ್ತೇ ನಾಗಸೇನ। ಖುದ್ದಾನುಖುದ್ದಕಾನಿ ಸಿಕ್ಖಾಪದಾನಿ ದುಪ್ಪಞ್ಞತ್ತಾನಿ। ಉದಾಹು ಅವತ್ಥುಸ್ಮಿಂ ಅಜಾನಿತ್ವಾ ಪಞ್ಞತ್ತಾನಿ। ಯಂ ಭಗವಾ ಅತ್ತನೋ ಅಚ್ಚಯೇನ ಖುದ್ದಾನುಖುದ್ದಕಾನಿ ಸಿಕ್ಖಾಪದಾನಿ ಸಮೂಹನಾಪೇತಿ॥ ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ಅಭಿಞ್ಞಾಯಾಹಂ। ಭಿಕ್ಖವೇ। ಧಮ್ಮಂ ದೇಸೇಮಿ ನೋ ಅನಭಿಞ್ಞಾಯಾತಿ। ತೇನ ಹಿ ಆಕಙ್ಖಮಾನೋ। ಆನನ್ದ। ಸಙ್ಘೋ ಮಮಚ್ಚಯೇನ ಖುದ್ದಾನುಖುದ್ದಕಾನಿ ಸಿಕ್ಖಾಪದಾನಿ ಸಮೂಹನತೂತಿ ಯಂ ವಚನಂ। ತಂ ಮಿಚ್ಛಾ। ಯದಿ ತಥಾಗತೇ ವಿನಯಪಞ್ಞತ್ತಿಯಾ ಏವಂ ಭಣಿತಂ ಆಕಙ್ಖಮಾನೋ। ಆನನ್ದ। ಸಙ್ಘೋ ಮಮಚ್ಚಯೇನ ಖುದ್ದಾನುಖುದ್ದಕಾನಿ ಸಿಕ್ಖಾಪದಾನಿ ಸಮೂಹನತೂತಿ ತೇನ ಹಿ ಅಭಿಞ್ಞಾಯಾಹಂ। ಭಿಕ್ಖವೇ। ಧಮ್ಮಂ ದೇಸೇಮಿ ನೋ ಅನಭಿಞ್ಞಾಯಾತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ಸುಖುಮೋ ನಿಪುಣೋ ಗಮ್ಭೀರೋ ಸುಗಮ್ಭೀರೋ ದುನ್ನಿಜ್ಝಾಪಯೋ। ಸೋ ತವಾನುಪ್ಪತ್ತೋ। ತತ್ಥ ತೇ ಞಾಣಬಲವಿಪ್ಫಾರಂ ದಸ್ಸೇಹೀತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಅಭಿಞ್ಞಾಯಾಹಂ। ಭಿಕ್ಖವೇ। ಧಮ್ಮಂ ದೇಸೇಮಿ ನೋ ಅನಭಿಞ್ಞಾಯಾತಿ। ವಿನಯಪಞ್ಞತ್ತಿಯಾಪಿ ಏವಂ ಭಣಿತಂ ಆಕಙ್ಖಮಾನೋ। ಆನನ್ದ। ಸಙ್ಘೋ ಮಮಚ್ಚಯೇನ ಖುದ್ದಾನುಖುದ್ದಕಾನಿ ಸಿಕ್ಖಾಪದಾನಿ ಸಮೂಹನತೂತಿ। ತಂ ಪನ। ಮಹಾರಾಜ। ತಥಾಗತೋ ಭಿಕ್ಖೂ ವೀಮಂಸಮಾನೋ ಆಹ ಉಕ್ಕಲೇಸ್ಸನ್ತಿ ನು ಖೋ ಮಮ ಸಾವಕಾ ಮಯಾ ವಿಸ್ಸಜ್ಜಾಪೀಯಮಾನಾ ಮಮಚ್ಚಯೇನ ಖುದ್ದಾನುಖುದ್ದಕಾನಿ ಸಿಕ್ಖಾಪದಾನಿ। ಉದಾಹು ಆದಿಯಿಸ್ಸನ್ತೀತಿ।>
      text <ಯಥಾ। ಮಹಾರಾಜ। ಚಕ್ಕವತ್ತೀ ರಾಜಾ ಪುತ್ತೇ ಏವಂ ವದೇಯ್ಯ ಅಯಂ ಖೋ। ತಾತಾ। ಮಹಾಜನಪದೋ ಸಬ್ಬದಿಸಾಸು ಸಾಗರಪರಿಯನ್ತೋ। ದುಕ್ಕರೋ। ತಾತಾ। ತಾವತಕೇನ ಬಲೇನ ಧಾರೇತುಂ। ಏಥ ತುಮ್ಹೇ। ತಾತಾ। ಮಮಚ್ಚಯೇನ ಪಚ್ಚನ್ತೇ ಪಚ್ಚನ್ತೇ ದೇಸೇ ಪಜಹಥಾತಿ। ಅಪಿ ನು ಖೋ ತೇ। ಮಹಾರಾಜ। ಕುಮಾರಾ ಪಿತುಅಚ್ಚಯೇನ ಹತ್ಥಗತೇ ಜನಪದೇ ಸಬ್ಬೇ ತೇ ಪಚ್ಚನ್ತೇ ಪಚ್ಚನ್ತೇ ದೇಸೇ ಮುಞ್ಚೇಯ್ಯುನ್ತಿ॥ ನ ಹಿ ಭನ್ತೇ। ರಾಜತೋ। ಭನ್ತೇ। ಲುದ್ಧತರಾ ಕುಮಾರಾ ರಜ್ಜಲೋಭೇನ ತದುತ್ತರಿಂ ದಿಗುಣತಿಗುಣಂ ಜನಪದಂ ಪರಿಗ್ಗಣ್ಹೇಯ್ಯುಂ। ಕಿಂ ಪನ ತೇ ಹತ್ಥಗತಂ ಜನಪದಂ ಮುಞ್ಚೇಯ್ಯುನ್ತಿ॥ ಏವಮೇವ ಖೋ। ಮಹಾರಾಜ। ತಥಾಗತೋ ಭಿಕ್ಖೂ ವೀಮಂಸಮಾನೋ ಏವಮಾಹ ಆಕಙ್ಖಮಾನೋ। ಆನನ್ದ। ಸಙ್ಘೋ ಮಮಚ್ಚಯೇನ ಖುದ್ದಾನುಖುದ್ದಕಾನಿ ಸಿಕ್ಖಾಪದಾನಿ ಸಮೂಹನತೂತಿ। ದುಕ್ಖಪರಿಮುತ್ತಿಯಾ। ಮಹಾರಾಜ। ಬುದ್ಧಪುತ್ತಾ ಧಮ್ಮಲೋಭೇನ ಅಞ್ಞಮ್ಪಿ ಉತ್ತರಿಂ ದಿಯಡ್ಢಸಿಕ್ಖಾಪದಸತಂ ಗೋಪೇಯ್ಯುಂ। ಕಿಂ ಪನ ಪಕತಿಪಞ್ಞತ್ತಂ ಸಿಕ್ಖಾಪದಂ ಮುಞ್ಚೇಯ್ಯುನ್ತಿ॥>
      text <ಭನ್ತೇ ನಾಗಸೇನ। ಯಂ ಭಗವಾ ಆಹ ಖುದ್ದಾನುಖುದ್ದಕಾನಿ ಸಿಕ್ಖಾಪದಾನೀತಿ। ಏತ್ಥಾಯಂ ಜನೋ ಸಮ್ಮೂಳ್ಹೋ ವಿಮತಿಜಾತೋ ಅಧಿಕತೋ ಸಂಸಯಪಕ್ಖನ್ದೋ। ಕತಮಾನಿ ತಾನಿ ಖುದ್ದಕಾನಿ ಸಿಕ್ಖಾಪದಾನಿ। ಕತಮಾನಿ ಅನುಖುದ್ದಕಾನಿ ಸಿಕ್ಖಾಪದಾನೀತಿ॥ ದುಕ್ಕಟಂ। ಮಹಾರಾಜ। ಖುದ್ದಕಂ ಸಿಕ್ಖಾಪದಂ। ದುಬ್ಭಾಸಿತಂ ಅನುಖುದ್ದಕಂ ಸಿಕ್ಖಾಪದಂ। ಇಮಾನಿ ದ್ವೇ ಖುದ್ದಾನುಖುದ್ದಕಾನಿ ಸಿಕ್ಖಾಪದಾನಿ। ಪುಬ್ಬಕೇಹಿಪಿ। ಮಹಾರಾಜ। ಮಹಾಥೇರೇಹಿ ಏತ್ಥ ವಿಮತಿ ಉಪ್ಪಾದಿತಾ। ತೇಹಿಪಿ ಏಕಜ್ಝಂ ನ ಕತೋ ಧಮ್ಮಸಣ್ಠಿತಿಪರಿಯಾಯೇ ಭಗವತಾ ಏಸೋ ಪಞ್ಹೋ ಉಪದಿಟ್ಠೋತಿ। ಚಿರನಿಕ್ಖಿತ್ತಂ। ಭನ್ತೇ ನಾಗಸೇನ। ಜಿನರಹಸ್ಸಂ ಅಜ್ಜೇತರಹಿ ಲೋಕೇ ವಿವಟಂ ಪಾಕಟಂ ಕತನ್ತಿ।>
      stand <ಖುದ್ದಾನುಖುದ್ದಕಪಞ್ಹೋ ಪಠಮೋ।>
    text <೨॥ ಅಬ್ಯಾಕರಣೀಯಪಞ್ಹೋ>
      text <೨>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ನತ್ಥಾನನ್ದ ತಥಾಗತಸ್ಸ ಧಮ್ಮೇಸು ಆಚರಿಯಮುಟ್ಠೀತಿ। ಪುನ ಚ ಥೇರೇನ ಮಾಲುಕ್ಯಪುತ್ತೇನ ಪಞ್ಹಂ ಪುಟ್ಠೋ ನ ಬ್ಯಾಕಾಸಿ। ಏಸೋ ಖೋ। ಭನ್ತೇ ನಾಗಸೇನ। ಪಞ್ಹೋ ದ್ವಯನ್ತೋ ಏಕನ್ತನಿಸ್ಸಿತೋ ಭವಿಸ್ಸತಿ ಅಜಾನನೇನ ವಾ ಗುಯ್ಹಕರಣೇನ ವಾ। ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ನತ್ಥಾನನ್ದ ತಥಾಗತಸ್ಸ ಧಮ್ಮೇಸು ಆಚರಿಯಮುಟ್ಠೀತಿ। ತೇನ ಹಿ ಥೇರಸ್ಸ ಮಾಲುಕ್ಯಪುತ್ತಸ್ಸ ಅಜಾನನ್ತೇನ ನ ಬ್ಯಾಕತಂ। ಯದಿ ಜಾನನ್ತೇನ ನ ಬ್ಯಾಕತಂ। ತೇನ ಹಿ ಅತ್ಥಿ ತಥಾಗತಸ್ಸ ಧಮ್ಮೇಸು ಆಚರಿಯಮುಟ್ಠಿ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ನತ್ಥಾನನ್ದ ತಥಾಗತಸ್ಸ ಧಮ್ಮೇಸು ಆಚರಿಯಮುಟ್ಠೀತಿ। ಅಬ್ಯಾಕತೋ ಚ ಥೇರೇನ ಮಾಲುಕ್ಯಪುತ್ತೇನ ಪುಚ್ಛಿತೋ ಪಞ್ಹೋ। ತಞ್ಚ ಪನ ನ ಅಜಾನನ್ತೇನ ನ ಗುಯ್ಹಕರಣೇನ। ಚತ್ತಾರಿಮಾನಿ। ಮಹಾರಾಜ। ಪಞ್ಹಬ್ಯಾಕರಣಾನಿ। ಕತಮಾನಿ ಚತ್ತಾರಿ॥ ಏಕಂಸಬ್ಯಾಕರಣೀಯೋ ಪಞ್ಹೋ ವಿಭಜ್ಜಬ್ಯಾಕರಣೀಯೋ ಪಞ್ಹೋ ಪಟಿಪುಚ್ಛಾಬ್ಯಾಕರಣೀಯೋ ಪಞ್ಹೋ ಠಪನೀಯೋ ಪಞ್ಹೋತಿ।>
      text <ಕತಮೋ ಚ। ಮಹಾರಾಜ। ಏಕಂಸಬ್ಯಾಕರಣೀಯೋ ಪಞ್ಹೋ॥ ರೂಪಂ ಅನಿಚ್ಚನ್ತಿ ಏಕಂಸಬ್ಯಾಕರಣೀಯೋ ಪಞ್ಹೋ। ವೇದನಾ ಅನಿಚ್ಚಾತಿ…ಪೇ॰… ಸಞ್ಞಾ ಅನಿಚ್ಚಾತಿ…ಪೇ॰… ಸಙ್ಖಾರಾ ಅನಿಚ್ಚಾತಿ…ಪೇ॰… ವಿಞ್ಞಾಣಂ ಅನಿಚ್ಚನ್ತಿ ಏಕಂಸಬ್ಯಾಕರಣೀಯೋ ಪಞ್ಹೋ। ಅಯಂ ಏಕಂಸಬ್ಯಾಕರಣೀಯೋ ಪಞ್ಹೋ।>
      text <ಕತಮೋ ವಿಭಜ್ಜಬ್ಯಾಕರಣೀಯೋ ಪಞ್ಹೋ॥ ಅನಿಚ್ಚಂ ಪನ ರೂಪನ್ತಿ ವಿಭಜ್ಜಬ್ಯಾಕರಣೀಯೋ ಪಞ್ಹೋ। ಅನಿಚ್ಚಾ ಪನ ವೇದನಾತಿ…ಪೇ॰… ಅನಿಚ್ಚಾ ಪನ ಸಞ್ಞಾತಿ…ಪೇ॰… ಅನಿಚ್ಚಾ ಪನ ಸಙ್ಖಾರಾತಿ…ಪೇ॰… ಅನಿಚ್ಚಂ ಪನ ವಿಞ್ಞಾಣನ್ತಿ ವಿಭಜ್ಜಬ್ಯಾಕರಣೀಯೋ ಪಞ್ಹೋ। ಅಯಂ ವಿಭಜ್ಜಬ್ಯಾಕರಣೀಯೋ ಪಞ್ಹೋ।>
      text <ಕತಮೋ ಪಟಿಪುಚ್ಛಾಬ್ಯಾಕರಣೀಯೋ ಪಞ್ಹೋ॥ ಕಿಂ ನು ಖೋ ಚಕ್ಖುನಾ ಸಬ್ಬಂ ವಿಜಾನಾತೀತಿ ಅಯಂ ಪಟಿಪುಚ್ಛಾಬ್ಯಾಕರಣೀಯೋ ಪಞ್ಹೋ।>
      text <ಕತಮೋ ಠಪನೀಯೋ ಪಞ್ಹೋ॥ ಸಸ್ಸತೋ ಲೋಕೋತಿ ಠಪನೀಯೋ ಪಞ್ಹೋ। ಅಸಸ್ಸತೋ ಲೋಕೋತಿ। ಅನ್ತವಾ ಲೋಕೋತಿ। ಅನನ್ತವಾ ಲೋಕೋತಿ। ಅನ್ತವಾ ಚ ಅನನ್ತವಾ ಚ ಲೋಕೋತಿ। ನೇವನ್ತವಾ ನಾನನ್ತವಾ ಲೋಕೋತಿ। ತಂ ಜೀವಂ ತಂ ಸರೀರನ್ತಿ। ಅಞ್ಞಂ ಜೀವಂ ಅಞ್ಞಂ ಸರೀರನ್ತಿ। ಹೋತಿ ತಥಾಗತೋ ಪರಂ ಮರಣಾತಿ। ನ ಹೋತಿ ತಥಾಗತೋ ಪರಂ ಮರಣಾತಿ। ಹೋತಿ ಚ ನ ಚ ಹೋತಿ ತಥಾಗತೋ ಪರಂ ಮರಣಾತಿ। ನೇವ ಹೋತಿ ನ ನ ಹೋತಿ ತಥಾಗತೋ ಪರಂ ಮರಣಾತಿ ಠಪನೀಯೋ ಪಞ್ಹೋ। ಅಯಂ ಠಪನೀಯೋ ಪಞ್ಹೋ।>
      text <ಭಗವಾ। ಮಹಾರಾಜ। ಥೇರಸ್ಸ ಮಾಲುಕ್ಯಪುತ್ತಸ್ಸ ತಂ ಠಪನೀಯಂ ಪಞ್ಹಂ ನ ಬ್ಯಾಕಾಸಿ। ಸೋ ಪನ ಪಞ್ಹೋ ಕಿಂ ಕಾರಣಾ ಠಪನೀಯೋ॥ ನ ತಸ್ಸ ದೀಪನಾಯ ಹೇತು ವಾ ಕಾರಣಂ ವಾ ಅತ್ಥಿ। ತಸ್ಮಾ ಸೋ ಪಞ್ಹೋ ಠಪನೀಯೋ। ನತ್ಥಿ ಬುದ್ಧಾನಂ ಭಗವನ್ತಾನಂ ಅಕಾರಣಮಹೇತುಕಂ ಗಿರಮುದೀರಣನ್ತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಅಬ್ಯಾಕರಣೀಯಪಞ್ಹೋ ದುತಿಯೋ।>
    text <೩॥ ಮಚ್ಚುಭಾಯನಾಭಾಯನಪಞ್ಹೋ>
      text <೩>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಸಬ್ಬೇ ತಸನ್ತಿ ದಣ್ಡಸ್ಸ। ಸಬ್ಬೇ ಭಾಯನ್ತಿ ಮಚ್ಚುನೋತಿ। ಪುನ ಭಣಿತಂ ಅರಹಾ ಸಬ್ಬಭಯಮತಿಕ್ಕನ್ತೋತಿ। ಕಿಂ ನು ಖೋ। ಭನ್ತೇ ನಾಗಸೇನ। ಅರಹಾ ದಣ್ಡಭಯಾ ತಸತಿ। ನಿರಯೇ ವಾ ನೇರಯಿಕಾ ಸತ್ತಾ ಜಲಿತಾ ಕುಥಿತಾ ತತ್ತಾ ಸನ್ತತ್ತಾ ತಮ್ಹಾ ಜಲಿತಗ್ಗಿಜಾಲಕಾ ಮಹಾನಿರಯಾ ಚವಮಾನಾ ಮಚ್ಚುನೋ ಭಾಯನ್ತಿ। ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ಸಬ್ಬೇ ತಸನ್ತಿ ದಣ್ಡಸ್ಸ। ಸಬ್ಬೇ ಭಾಯನ್ತಿ ಮಚ್ಚುನೋತಿ। ತೇನ ಹಿ ಅರಹಾ ಸಬ್ಬಭಯಮತಿಕ್ಕನ್ತೋತಿ ಯಂ ವಚನಂ। ತಂ ಮಿಚ್ಛಾ। ಯದಿ ಭಗವತಾ ಭಣಿತಂ ಅರಹಾ ಸಬ್ಬಭಯಮತಿಕ್ಕನ್ತೋತಿ। ತೇನ ಹಿ ಸಬ್ಬೇ ತಸನ್ತಿ ದಣ್ಡಸ್ಸ। ಸಬ್ಬೇ ಭಾಯನ್ತಿ ಮಚ್ಚುನೋತಿ ತಮ್ಪಿ ವಚನಂ ಮಿಚ್ಛಾ। ಅಯಂ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ನೇತಂ। ಮಹಾರಾಜ। ವಚನಂ ಭಗವತಾ ಅರಹನ್ತೇ ಉಪಾದಾಯ ಭಣಿತಂ ಸಬ್ಬೇ ತಸನ್ತಿ ದಣ್ಡಸ್ಸ। ಸಬ್ಬೇ ಭಾಯನ್ತಿ ಮಚ್ಚುನೋತಿ। ಠಪಿತೋ ಅರಹಾ ತಸ್ಮಿಂ ವತ್ಥುಸ್ಮಿಂ। ಸಮೂಹತೋ ಭಯಹೇತು ಅರಹತೋ। ಯೇ ತೇ। ಮಹಾರಾಜ। ಸತ್ತಾ ಸಕಿಲೇಸಾ। ಯೇಸಞ್ಚ ಅಧಿಮತ್ತಾ ಅತ್ತಾನುದಿಟ್ಠಿ। ಯೇ ಚ ಸುಖದುಕ್ಖೇಸು ಉನ್ನತಾವನತಾ। ತೇ ಉಪಾದಾಯ ಭಗವತಾ ಭಣಿತಂ ಸಬ್ಬೇ ತಸನ್ತಿ ದಣ್ಡಸ್ಸ। ಸಬ್ಬೇ ಭಾಯನ್ತಿ ಮಚ್ಚುನೋತಿ। ಅರಹತೋ। ಮಹಾರಾಜ। ಸಬ್ಬಗತಿ ಉಪಚ್ಛಿನ್ನಾ। ಯೋನಿ ವಿದ್ಧಂಸಿತಾ। ಪಟಿಸನ್ಧಿ ಉಪಹತಾ। ಭಗ್ಗಾ ಫಾಸುಕಾ। ಸಮೂಹತಾ ಸಬ್ಬಭವಾಲಯಾ। ಸಮುಚ್ಛಿನ್ನಾ ಸಬ್ಬಸಙ್ಖಾರಾ। ಹತಂ ಕುಸಲಾಕುಸಲಂ। ವಿಹತಾ ಅವಿಜ್ಜಾ। ಅಬೀಜಂ ವಿಞ್ಞಾಣಂ ಕತಂ। ದಡ್ಢಾ ಸಬ್ಬಕಿಲೇಸಾ। ಅತಿವತ್ತಾ ಲೋಕಧಮ್ಮಾ। ತಸ್ಮಾ ಅರಹಾ ನ ತಸತಿ ಸಬ್ಬಭಯೇಹಿ।>
      text <ಇಧ। ಮಹಾರಾಜ। ರಞ್ಞೋ ಚತ್ತಾರೋ ಮಹಾಮತ್ತಾ ಭವೇಯ್ಯುಂ ಅನುರಕ್ಖಾ ಲದ್ಧಯಸಾ ವಿಸ್ಸಾಸಿಕಾ ಠಪಿತಾ ಮಹತಿ ಇಸ್ಸರಿಯೇ ಠಾನೇ। ಅಥ ರಾಜಾ ಕಿಸ್ಮಿಞ್ಚಿ ದೇವ ಕರಣೀಯೇ ಸಮುಪ್ಪನ್ನೇ ಯಾವತಾ ಸಕವಿಜಿತೇ ಸಬ್ಬಜನಸ್ಸ ಆಣಾಪೇಯ್ಯ ಸಬ್ಬೇವ ಮೇ ಬಲಿಂ ಕರೋನ್ತು। ಸಾಧೇಥ ತುಮ್ಹೇ ಚತ್ತಾರೋ ಮಹಾಮತ್ತಾ ತಂ ಕರಣೀಯನ್ತಿ। ಅಪಿ ನು ಖೋ। ಮಹಾರಾಜ। ತೇಸಂ ಚತುನ್ನಂ ಮಹಾಮತ್ತಾನಂ ಬಲಿಭಯಾ ಸನ್ತಾಸೋ ಉಪ್ಪಜ್ಜೇಯ್ಯಾತಿ॥ ನ ಹಿ ಭನ್ತೇತಿ। ಕೇನ ಕಾರಣೇನ ಮಹಾರಾಜಾತಿ। ಠಪಿತಾ ತೇ। ಭನ್ತೇ। ರಞ್ಞಾ ಉತ್ತಮಟ್ಠಾನೇ। ನತ್ಥಿ ತೇಸಂ ಬಲಿ। ಸಮತಿಕ್ಕನ್ತಬಲಿನೋ ತೇ। ಅವಸೇಸೇ ಉಪಾದಾಯ ರಞ್ಞಾ ಆಣಾಪಿತಂ ಸಬ್ಬೇವ ಮೇ ಬಲಿಂ ಕರೋನ್ತೂತಿ। ಏವಮೇವ ಖೋ। ಮಹಾರಾಜ। ನೇತಂ ವಚನಂ ಭಗವತಾ ಅರಹನ್ತೇ ಉಪಾದಾಯ ಭಣಿತಂ। ಠಪಿತೋ ಅರಹಾ ತಸ್ಮಿಂ ವತ್ಥುಸ್ಮಿಂ। ಸಮೂಹತೋ ಭಯಹೇತು ಅರಹತೋ। ಯೇ ತೇ। ಮಹಾರಾಜ। ಸತ್ತಾ ಸಕಿಲೇಸಾ। ಯೇಸಞ್ಚ ಅಧಿಮತ್ತಾ ಅತ್ತಾನುದಿಟ್ಠಿ। ಯೇ ಚ ಸುಖದುಕ್ಖೇಸು ಉನ್ನತಾವನತಾ। ತೇ ಉಪಾದಾಯ ಭಗವತಾ ಭಣಿತಂ ಸಬ್ಬೇ ತಸನ್ತಿ ದಣ್ಡಸ್ಸ। ಸಬ್ಬೇ ಭಾಯನ್ತಿ ಮಚ್ಚುನೋತಿ। ತಸ್ಮಾ ಅರಹಾ ನ ತಸತಿ ಸಬ್ಬಭಯೇಹೀತಿ।>
      text <ನೇತಂ। ಭನ್ತೇ ನಾಗಸೇನ। ವಚನಂ ಸಾವಸೇಸಂ। ನಿರವಸೇಸವಚನಮೇತಂ ಸಬ್ಬೇತಿ। ತತ್ಥ ಮೇ ಉತ್ತರಿಂ ಕಾರಣಂ ಬ್ರೂಹಿ ತಂ ವಚನಂ ಪತಿಟ್ಠಾಪೇತುನ್ತಿ।>
      text <ಇಧ। ಮಹಾರಾಜ। ಗಾಮೇ ಗಾಮಸ್ಸಾಮಿಕೋ ಆಣಾಪಕಂ ಆಣಾಪೇಯ್ಯ ಏಹಿ। ಭೋ ಆಣಾಪಕ। ಯಾವತಾ ಗಾಮೇ ಗಾಮಿಕಾ। ತೇ ಸಬ್ಬೇ ಸೀಘಂ ಮಮ ಸನ್ತಿಕೇ ಸನ್ನಿಪಾತೇಹೀತಿ। ಸೋ ಸಾಧು ಸಾಮೀತಿ ಸಮ್ಪಟಿಚ್ಛಿತ್ವಾ ಗಾಮಮಜ್ಝೇ ಠತ್ವಾ ತಿಕ್ಖತ್ತುಂ ಸದ್ದಮನುಸ್ಸಾವೇಯ್ಯ ಯಾವತಾ ಗಾಮೇ ಗಾಮಿಕಾ। ತೇ ಸಬ್ಬೇ ಸೀಘಸೀಘಂ ಸಾಮಿನೋ ಸನ್ತಿಕೇ ಸನ್ನಿಪತನ್ತೂತಿ। ತತೋ ತೇ ಗಾಮಿಕಾ ಆಣಾಪಕಸ್ಸ ವಚನೇನ ತುರಿತತುರಿತಾ ಸನ್ನಿಪತಿತ್ವಾ ಗಾಮಸ್ಸಾಮಿಕಸ್ಸ ಆರೋಚೇನ್ತಿ ಸನ್ನಿಪತಿತಾ। ಸಾಮಿ। ಸಬ್ಬೇ ಗಾಮಿಕಾ। ಯಂ ತೇ ಕರಣೀಯಂ ತಂ ಕರೋಹೀತಿ। ಇತಿ ಸೋ। ಮಹಾರಾಜ। ಗಾಮಸ್ಸಾಮಿಕೋ ಕುಟಿಪುರಿಸೇ ಸನ್ನಿಪಾತೇನ್ತೋ ಸಬ್ಬೇ ಗಾಮಿಕೇ ಆಣಾಪೇತಿ। ತೇ ಚ ಆಣತ್ತಾ ನ ಸಬ್ಬೇ ಸನ್ನಿಪತನ್ತಿ। ಕುಟಿಪುರಿಸಾ ಯೇವ ಸನ್ನಿಪತನ್ತಿ। ಏತ್ತಕಾ ಯೇವ ಮೇ ಗಾಮಿಕಾತಿ ಗಾಮಸ್ಸಾಮಿಕೋ ಚ ತಥಾ ಸಮ್ಪಟಿಚ್ಛತಿ। ಅಞ್ಞೇ ಬಹುತರಾ ಅನಾಗತಾ ಇತ್ಥಿಪುರಿಸಾ ದಾಸಿದಾಸಾ ಭತಕಾ ಕಮ್ಮಕರಾ ಗಾಮಿಕಾ ಗಿಲಾನಾ ಗೋಮಹಿಂಸಾ ಅಜೇಳಕಾ ಸುವಾನಾ। ಯೇ ಅನಾಗತಾ। ಸಬ್ಬೇ ತೇ ಅಗಣಿತಾ। ಕುಟಿಪುರಿಸೇ ಯೇವ ಉಪಾದಾಯ ಆಣಾಪಿತತ್ತಾ ಸಬ್ಬೇ ಸನ್ನಿಪತನ್ತೂತಿ। ಏವಮೇವ ಖೋ। ಮಹಾರಾಜ। ನೇತಂ ವಚನಂ ಭಗವತಾ ಅರಹನ್ತೇ ಉಪಾದಾಯ ಭಣಿತಂ। ಠಪಿತೋ ಅರಹಾ ತಸ್ಮಿಂ ವತ್ಥುಸ್ಮಿಂ। ಸಮೂಹತೋ ಭಯಹೇತು ಅರಹತೋ। ಯೇ ತೇ। ಮಹಾರಾಜ। ಸತ್ತಾ ಸಕಿಲೇಸಾ। ಯೇಸಞ್ಚ ಅಧಿಮತ್ತಾ ಅತ್ತಾನುದಿಟ್ಠಿ। ಯೇ ಚ ಸುಖದುಕ್ಖೇಸು ಉನ್ನತಾವನತಾ। ತೇ ಉಪಾದಾಯ ಭಗವತಾ ಭಣಿತಂ ಸಬ್ಬೇ ತಸನ್ತಿ ದಣ್ಡಸ್ಸ। ಸಬ್ಬೇ ಭಾಯನ್ತಿ ಮಚ್ಚುನೋತಿ। ತಸ್ಮಾ ಅರಹಾ ನ ತಸತಿ ಸಬ್ಬಭಯೇಹಿ।>
      text <ಅತ್ಥಿ। ಮಹಾರಾಜ। ಸಾವಸೇಸಂ ವಚನಂ ಸಾವಸೇಸೋ ಅತ್ಥೋ। ಅತ್ಥಿ ಸಾವಸೇಸಂ ವಚನಂ ನಿರವಸೇಸೋ ಅತ್ಥೋ। ಅತ್ಥಿ ನಿರವಸೇಸಂ ವಚನಂ ಸಾವಸೇಸೋ ಅತ್ಥೋ। ಅತ್ಥಿ ನಿರವಸೇಸಂ ವಚನಂ ನಿರವಸೇಸೋ ಅತ್ಥೋ। ತೇನ ತೇನ ಅತ್ಥೋ ಸಮ್ಪಟಿಚ್ಛಿತಬ್ಬೋ।>
      text <ಪಞ್ಚವಿಧೇಹಿ। ಮಹಾರಾಜ। ಕಾರಣೇಹಿ ಅತ್ಥೋ ಸಮ್ಪಟಿಚ್ಛಿತಬ್ಬೋ ಆಹಚ್ಚಪದೇನ ರಸೇನ ಆಚರಿಯವಂಸೇನ ಅಧಿಪ್ಪಾಯಾ ಕಾರಣುತ್ತರಿಯತಾಯ। ಏತ್ಥ ಹಿ ಆಹಚ್ಚಪದನ್ತಿ ಸುತ್ತಂ ಅಧಿಪ್ಪೇತಂ। ರಸೋತಿ ಸುತ್ತಾನುಲೋಮಂ। ಆಚರಿಯವಂಸೋತಿ ಆಚರಿಯವಾದೋ। ಅಧಿಪ್ಪಾಯೋತಿ ಅತ್ತನೋ ಮತಿ। ಕಾರಣುತ್ತರಿಯತಾತಿ ಇಮೇಹಿ ಚತೂಹಿ ಸಮೇನ್ತಂ ಕಾರಣಂ। ಇಮೇಹಿ ಖೋ। ಮಹಾರಾಜ। ಪಞ್ಚಹಿ ಕಾರಣೇಹಿ ಅತ್ಥೋ ಸಮ್ಪಟಿಚ್ಛಿತಬ್ಬೋ। ಏವಮೇಸೋ ಪಞ್ಹೋ ಸುವಿನಿಚ್ಛಿತೋ ಹೋತೀತಿ।>
      text <ಹೋತು। ಭನ್ತೇ ನಾಗಸೇನ। ತಥಾ ತಂ ಸಮ್ಪಟಿಚ್ಛಾಮಿ। ಠಪಿತೋ ಹೋತು ಅರಹಾ ತಸ್ಮಿಂ ವತ್ಥುಸ್ಮಿಂ। ತಸನ್ತು ಅವಸೇಸಾ ಸತ್ತಾ। ನಿರಯೇ ಪನ ನೇರಯಿಕಾ ಸತ್ತಾ ದುಕ್ಖಾ ತಿಬ್ಬಾ ಕಟುಕಾ ವೇದನಾ ವೇದಯಮಾನಾ ಜಲಿತಪಜ್ಜಲಿತಸಬ್ಬಙ್ಗಪಚ್ಚಙ್ಗಾ ರುಣ್ಣಕಾರುಞ್ಞಕನ್ದಿತಪರಿದೇವಿತಲಾಲಪ್ಪಿತಮುಖಾ ಅಸಯ್ಹತಿಬ್ಬದುಕ್ಖಾಭಿಭೂತಾ ಅತಾಣಾ ಅಸರಣಾ ಅಸರಣೀಭೂತಾ ಅನಪ್ಪಸೋಕಾತುರಾ ಅನ್ತಿಮಪಚ್ಛಿಮಗತಿಕಾ ಏಕನ್ತಸೋಕಪರಾಯಣಾ ಉಣ್ಹತಿಖಿಣಚಣ್ಡಖರತಪನತೇಜವನ್ತೋ ಭೀಮಭಯಜನಕನಿನಾದಮಹಾಸದ್ದಾ ಸಂಸಿಬ್ಬಿತಛಬ್ಬಿಧಜಾಲಾಮಾಲಾಕುಲಾ ಸಮನ್ತಾ ಸತಯೋಜನಾನುಫರಣಚ್ಚಿವೇಗಾ ಕದರಿಯಾ ತಪನಾ ಮಹಾನಿರಯಾ ಚವಮಾನಾ ಮಚ್ಚುನೋ ಭಾಯನ್ತೀತಿ॥ ಆಮ। ಮಹಾರಾಜಾತಿ।>
      text <ನನು। ಭನ್ತೇ ನಾಗಸೇನ। ನಿರಯೋ ಏಕನ್ತದುಕ್ಖವೇದನೀಯೋ। ಕಿಸ್ಸ ಪನ ತೇ ನೇರಯಿಕಾ ಸತ್ತಾ ಏಕನ್ತದುಕ್ಖವೇದನೀಯಾ ನಿರಯಾ ಚವಮಾನಾ ಮಚ್ಚುನೋ ಭಾಯನ್ತಿ। ಕಿಸ್ಸ ನಿರಯೇ ರಮನ್ತೀತಿ॥ ನ ತೇ। ಮಹಾರಾಜ। ನೇರಯಿಕಾ ಸತ್ತಾ ನಿರಯೇ ರಮನ್ತಿ। ಮುಞ್ಚಿತುಕಾಮಾವ ತೇ ನಿರಯಾ। ಮರಣಸ್ಸೇವ ಸೋ। ಮಹಾರಾಜ। ಆನುಭಾವೋ। ಯೇನ ತೇಸಂ ಸನ್ತಾಸೋ ಉಪ್ಪಜ್ಜತೀತಿ। ಏತಂ ಖೋ। ಭನ್ತೇ ನಾಗಸೇನ। ನ ಸದ್ದಹಾಮಿ। ಯಂ ಮುಚ್ಚಿತುಕಾಮಾನಂ ಚುತಿಯಾ ಸನ್ತಾಸೋ ಉಪ್ಪಜ್ಜತೀತಿ। ಹಾಸನೀಯಂ। ಭನ್ತೇ ನಾಗಸೇನ। ತಂ ಠಾನಂ। ಯಂ ತೇ ಪತ್ಥಿತಂ ಲಭನ್ತಿ। ಕಾರಣೇನ ಮಂ ಸಞ್ಞಾಪೇಹೀತಿ।>
      text <ಮರಣನ್ತಿ ಖೋ। ಮಹಾರಾಜ। ಏತಂ ಅದಿಟ್ಠಸಚ್ಚಾನಂ ತಾಸನೀಯಟ್ಠಾನಂ। ಏತ್ಥಾಯಂ ಜನೋ ತಸತಿ ಚ ಉಬ್ಬಿಜ್ಜತಿ ಚ। ಯೋ ಚ। ಮಹಾರಾಜ। ಕಣ್ಹಸಪ್ಪಸ್ಸ ಭಾಯತಿ। ಸೋ ಮರಣಸ್ಸ ಭಾಯನ್ತೋ ಕಣ್ಹಸಪ್ಪಸ್ಸ ಭಾಯತಿ। ಯೋ ಚ ಹತ್ಥಿಸ್ಸ ಭಾಯತಿ…ಪೇ॰… ಸೀಹಸ್ಸ…ಪೇ॰… ಬ್ಯಗ್ಘಸ್ಸ…ಪೇ॰… ದೀಪಿಸ್ಸ…ಪೇ॰… ಅಚ್ಛಸ್ಸ…ಪೇ॰… ತರಚ್ಛಸ್ಸ…ಪೇ॰… ಮಹಿಂಸಸ್ಸ…ಪೇ॰… ಗವಯಸ್ಸ…ಪೇ॰… ಅಗ್ಗಿಸ್ಸ…ಪೇ॰… ಉದಕಸ್ಸ…ಪೇ॰… ಖಾಣುಕಸ್ಸ…ಪೇ॰… ಕಣ್ಟಕಸ್ಸ ಭಾಯತಿ। ಯೋ ಚ ಸತ್ತಿಯಾ ಭಾಯತಿ। ಸೋ ಮರಣಸ್ಸ ಭಾಯನ್ತೋ ಸತ್ತಿಯಾ ಭಾಯತಿ। ಮರಣಸ್ಸೇವ ಸೋ। ಮಹಾರಾಜ। ಸರಸಸಭಾವತೇಜೋ। ತಸ್ಸ ಸರಸಸಭಾವತೇಜೇನ ಸಕಿಲೇಸಾ ಸತ್ತಾ ಮರಣಸ್ಸ ತಸನ್ತಿ ಭಾಯನ್ತಿ। ಮುಚ್ಚಿತುಕಾಮಾಪಿ। ಮಹಾರಾಜ। ನೇರಯಿಕಾ ಸತ್ತಾ ಮರಣಸ್ಸ ತಸನ್ತಿ ಭಾಯನ್ತಿ।>
      text <ಇಧ। ಮಹಾರಾಜ। ಪುರಿಸಸ್ಸ ಕಾಯೇ ಮೇದೋ ಗಣ್ಠಿ ಉಪ್ಪಜ್ಜೇಯ್ಯ। ಸೋ ತೇನ ರೋಗೇನ ದುಕ್ಖಿತೋ ಉಪದ್ದವಾ ಪರಿಮುಚ್ಚಿತುಕಾಮೋ ಭಿಸಕ್ಕಂ ಸಲ್ಲಕತ್ತಂ ಆಮನ್ತಾಪೇಯ್ಯ। ತಸ್ಸ ವಚನಂ ಸೋ ಭಿಸಕ್ಕೋ ಸಲ್ಲಕತ್ತೋ ಸಮ್ಪಟಿಚ್ಛಿತ್ವಾ ತಸ್ಸ ರೋಗಸ್ಸ ಉದ್ಧರಣಾಯ ಉಪಕರಣಂ ಉಪಟ್ಠಾಪೇಯ್ಯ। ಸತ್ಥಕಂ ತಿಖಿಣಂ ಕರೇಯ್ಯ। ಯಮಕಸಲಾಕಾ ಅಗ್ಗಿಮ್ಹಿ ಪಕ್ಖಿಪೇಯ್ಯ। ಖಾರಲವಣಂ ನಿಸದಾಯ ಪಿಸಾಪೇಯ್ಯ। ಅಪಿ ನು ಖೋ। ಮಹಾರಾಜ। ತಸ್ಸ ಆತುರಸ್ಸ ತಿಖಿಣಸತ್ಥಕಚ್ಛೇದನೇನ ಯಮಕಸಲಾಕಾದಹನೇನ ಖಾರಲೋಣಪ್ಪವೇಸನೇನ ತಾಸೋ ಉಪ್ಪಜ್ಜೇಯ್ಯಾತಿ॥ ಆಮ ಭನ್ತೇತಿ। ಇತಿ। ಮಹಾರಾಜ। ತಸ್ಸ ಆತುರಸ್ಸ ರೋಗಾ ಮುಚ್ಚಿತುಕಾಮಸ್ಸಾಪಿ ವೇದನಾಭಯಾ ಸನ್ತಾಸೋ ಉಪ್ಪಜ್ಜತಿ। ಏವಮೇವ ಖೋ। ಮಹಾರಾಜ। ನಿರಯಾ ಮುಚ್ಚಿತುಕಾಮಾನಮ್ಪಿ ನೇರಯಿಕಾನಂ ಸತ್ತಾನಂ ಮರಣಭಯಾ ಸನ್ತಾಸೋ ಉಪ್ಪಜ್ಜತಿ।>
      text <ಇಧ। ಮಹಾರಾಜ। ಪುರಿಸೋ ಇಸ್ಸರಾಪರಾಧಿಕೋ ಬದ್ಧೋ ಸಙ್ಖಲಿಕಬನ್ಧನೇನ ಗಬ್ಭೇ ಪಕ್ಖಿತ್ತೋ ಪರಿಮುಚ್ಚಿತುಕಾಮೋ ಅಸ್ಸ। ತಮೇನಂ ಸೋ ಇಸ್ಸರೋ ಮೋಚೇತುಕಾಮೋ ಪಕ್ಕೋಸಾಪೇಯ್ಯ। ಅಪಿ ನು ಖೋ। ಮಹಾರಾಜ। ತಸ್ಸ ಇಸ್ಸರಾಪರಾಧಿಕಸ್ಸ ಪುರಿಸಸ್ಸ ಕತದೋಸೋ ಅಹನ್ತಿ ಜಾನನ್ತಸ್ಸ ಇಸ್ಸರದಸ್ಸನೇನ ಸನ್ತಾಸೋ ಉಪ್ಪಜ್ಜೇಯ್ಯಾತಿ॥ ಆಮ ಭನ್ತೇತಿ। ಇತಿ। ಮಹಾರಾಜ। ತಸ್ಸ ಇಸ್ಸರಾಪರಾಧಿಕಸ್ಸ ಪುರಿಸಸ್ಸ ಪರಿಮುಚ್ಚಿತುಕಾಮಾಸ್ಸಾಪಿ ಇಸ್ಸರಭಯಾ ಸನ್ತಾಸೋ ಉಪ್ಪಜ್ಜತಿ। ಏವಮೇವ ಖೋ। ಮಹಾರಾಜ। ನಿರಯಾ ಮುಚ್ಚಿತುಕಾಮಾನಮ್ಪಿ ನೇರಯಿಕಾನಂ ಸತ್ತಾನಂ ಮರಣಭಯಾ ಸನ್ತಾಸೋ ಉಪ್ಪಜ್ಜತೀತಿ।>
      text <ಅಪರಮ್ಪಿ। ಭನ್ತೇ। ಉತ್ತರಿಂ ಕಾರಣಂ ಬ್ರೂಹಿ। ಯೇನಾಹಂ ಕಾರಣೇನ ಓಕಪ್ಪೇಯ್ಯನ್ತಿ। ಇಧ। ಮಹಾರಾಜ। ಪುರಿಸೋ ದಟ್ಠವಿಸೇನ ಆಸೀವಿಸೇನ ದಟ್ಠೋ ಭವೇಯ್ಯ। ಸೋ ತೇನ ವಿಸವಿಕಾರೇನ ಪತೇಯ್ಯ ಉಪ್ಪತೇಯ್ಯ ವಟ್ಟೇಯ್ಯ ಪವಟ್ಟೇಯ್ಯ। ಅಥಞ್ಞತರೋ ಪುರಿಸೋ ಬಲವನ್ತೇನ ಮನ್ತಪದೇನ ತಂ ದಟ್ಠವಿಸಂ ಆಸೀವಿಸಂ ಆನೇತ್ವಾ ತಂ ದಟ್ಠವಿಸಂ ಪಚ್ಚಾಚಮಾಪೇಯ್ಯ। ಅಪಿ ನು ಖೋ। ಮಹಾರಾಜ। ತಸ್ಸ ವಿಸಗತಸ್ಸ ಪುರಿಸಸ್ಸ ತಸ್ಮಿಂ ದಟ್ಠವಿಸೇ ಸಪ್ಪೇ ಸೋತ್ಥಿಹೇತು ಉಪಗಚ್ಛನ್ತೇ ಸನ್ತಾಸೋ ಉಪ್ಪಜ್ಜೇಯ್ಯಾತಿ॥ ಆಮ ಭನ್ತೇತಿ। ಇತಿ। ಮಹಾರಾಜ। ತಥಾರೂಪೇ ಅಹಿಮ್ಹಿ ಸೋತ್ಥಿಹೇತುಪಿ ಉಪಗಚ್ಛನ್ತೇ ತಸ್ಸ ಸನ್ತಾಸೋ ಉಪ್ಪಜ್ಜತಿ। ಏವಮೇವ ಖೋ। ಮಹಾರಾಜ। ನಿರಯಾ ಮುಚ್ಚಿತುಕಾಮಾನಮ್ಪಿ ನೇರಯಿಕಾನಂ ಸನ್ತಾನಂ ಮರಣಭಯಾ ಸನ್ತಾಸೋ ಉಪ್ಪಜ್ಜತಿ। ಅನಿಟ್ಠಂ। ಮಹಾರಾಜ। ಸಬ್ಬಸತ್ತಾನಂ ಮರಣಂ। ತಸ್ಮಾ ನೇರಯಿಕಾ ಸತ್ತಾ ನಿರಯಾ ಪರಿಮುಚ್ಚಿತುಕಾಮಾಪಿ ಮಚ್ಚುನೋ ಭಾಯನ್ತೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಮಚ್ಚುಭಾಯನಾಭಾಯನಪಞ್ಹೋ ತತಿಯೋ।>
    text <೪॥ ಮಚ್ಚುಪಾಸಮುತ್ತಿಪಞ್ಹೋ>
      text <೪>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ>
      text <ಪುನ ಭಗವತಾ ಪರಿತ್ತಾ ಚ ಉದ್ದಿಟ್ಠಾ। ಸೇಯ್ಯಥಿದಂ। ರತನಸುತ್ತಂ ಮೇತ್ತಸುತ್ತಂ ಖನ್ಧಪರಿತ್ತಂ ಮೋರಪರಿತ್ತಂ ಧಜಗ್ಗಪರಿತ್ತಂ ಆಟಾನಾಟಿಯಪರಿತ್ತಂ ಅಙ್ಗುಲಿಮಾಲಪರಿತ್ತಂ। ಯದಿ। ಭನ್ತೇ ನಾಗಸೇನ। ಆಕಾಸಗತೋಪಿ ಸಮುದ್ದಮಜ್ಝಗತೋಪಿ ಪಾಸಾದಕುಟಿಲೇಣಗುಹಾಪಬ್ಭಾರದರಿಬಿಲಗಿರಿ ವಿವರಪಬ್ಬತನ್ತರಗತೋಪಿ ನ ಮುಚ್ಚತಿ ಮಚ್ಚುಪಾಸಾ। ತೇನ ಹಿ ಪರಿತ್ತಕಮ್ಮಂ ಮಿಚ್ಛಾ। ಯದಿ ಪರಿತ್ತಕರಣೇನ ಮಚ್ಚುಪಾಸಾ ಪರಿಮುತ್ತಿ ಭವತಿ। ತೇನ ಹಿ ನ ಅನ್ತಲಿಕ್ಖೇ…ಪೇ॰… ಮಚ್ಚುಪಾಸಾತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ಗಣ್ಠಿತೋಪಿ ಗಣ್ಠಿತರೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ನ ಅನ್ತಲಿಕ್ಖೇ…ಪೇ॰… ಮಚ್ಚುಪಾಸಾತಿ। ಪರಿತ್ತಾ ಚ ಭಗವತಾ ಉದ್ದಿಟ್ಠಾ। ತಞ್ಚ ಪನ ಸಾವಸೇಸಾಯುಕಸ್ಸ ವಯಸಮ್ಪನ್ನಸ್ಸ ಅಪೇತಕಮ್ಮಾವರಣಸ್ಸ। ನತ್ಥಿ। ಮಹಾರಾಜ। ಖೀಣಾಯುಕಸ್ಸ ಠಿತಿಯಾ ಕಿರಿಯಾ ವಾ ಉಪಕ್ಕಮೋ ವಾ।>
      text <ಯಥಾ ಮಹಾರಾಜ ಮತಸ್ಸ ರುಕ್ಖಸ್ಸ ಸುಕ್ಖಸ್ಸ ಕೋಳಾಪಸ್ಸ ನಿಸ್ನೇಹಸ್ಸ ಉಪರುದ್ಧಜೀವಿತಸ್ಸ ಗತಾಯುಸಙ್ಖಾರಸ್ಸ ಕುಮ್ಭಸಹಸ್ಸೇನಪಿ ಉದಕೇ ಆಕಿರನ್ತೇ ಅಲ್ಲತ್ತಂ ವಾ ಪಲ್ಲವಿತಹರಿತಭಾವೋ ವಾ ನ ಭವೇಯ್ಯ। ಏವಮೇವ ಖೋ। ಮಹಾರಾಜ। ಭೇಸಜ್ಜಪರಿತ್ತಕಮ್ಮೇನ ನತ್ಥಿ ಖೀಣಾಯುಕಸ್ಸ ಠಿತಿಯಾ ಕಿರಿಯಾ ವಾ ಉಪಕ್ಕಮೋ ವಾ। ಯಾನಿ ತಾನಿ। ಮಹಾರಾಜ। ಮಹಿಯಾ ಓಸಧಾನಿ ಭೇಸಜ್ಜಾನಿ। ತಾನಿಪಿ ಖೀಣಾಯುಕಸ್ಸ ಅಕಿಚ್ಚಕರಾನಿ ಭವನ್ತಿ। ಸಾವಸೇಸಾಯುಕಂ। ಮಹಾರಾಜ। ವಯಸಮ್ಪನ್ನಂ ಅಪೇತಕಮ್ಮಾವರಣಂ ಪರಿತ್ತಂ ರಕ್ಖತಿ ಗೋಪೇತಿ। ತಸ್ಸತ್ಥಾಯ ಭಗವತಾ ಪರಿತ್ತಾ ಉದ್ದಿಟ್ಠಾ।>
      text <ಯಥಾ। ಮಹಾರಾಜ। ಕಸ್ಸಕೋ ಪರಿಪಕ್ಕೇ ಧಞ್ಞೇ ಮತೇ ಸಸ್ಸನಾಳೇ ಉದಕಪ್ಪವೇಸನಂ ವಾರೇಯ್ಯ। ಯಂ ಪನ ಸಸ್ಸಂ ತರುಣಂ ಮೇಘಸನ್ನಿಭಂ ವಯಸಮ್ಪನ್ನಂ। ತಂ ಉದಕವಡ್ಢಿಯಾ ವಡ್ಢತಿ। ಏವಮೇವ ಖೋ। ಮಹಾರಾಜ। ಖೀಣಾಯುಕಸ್ಸ ಭೇಸಜ್ಜಪರಿತ್ತಕಿರಿಯಾ ಠಪಿತಾ ಪಟಿಕ್ಖಿತ್ತಾ। ಯೇ ಪನ ತೇ ಮನುಸ್ಸಾ ಸಾವಸೇಸಾಯುಕಾ ವಯಸಮ್ಪನ್ನಾ। ತೇಸಂ ಅತ್ಥಾಯ ಪರಿತ್ತಭೇಸಜ್ಜಾನಿ ಭಣಿತಾನಿ। ತೇ ಪರಿತ್ತಭೇಸಜ್ಜೇಹಿ ವಡ್ಢನ್ತೀತಿ।>
      text <ಯದಿ। ಭನ್ತೇ ನಾಗಸೇನ। ಖೀಣಾಯುಕೋ ಮರತಿ। ಸಾವಸೇಸಾಯುಕೋ ಜೀವತಿ। ತೇನ ಹಿ ಪರಿತ್ತಭೇಸಜ್ಜಾನಿ ನಿರತ್ಥಕಾನಿ ಹೋನ್ತೀತಿ॥ ದಿಟ್ಠಪುಬ್ಬೋ ಪನ ತಯಾ। ಮಹಾರಾಜ। ಕೋಚಿ ರೋಗೋ ಭೇಸಜ್ಜೇಹಿ ಪಟಿನಿವತ್ತಿತೋತಿ॥ ಆಮ। ಭನ್ತೇ। ಅನೇಕಸತಾನಿ ದಿಟ್ಠಾನೀತಿ। ತೇನ ಹಿ। ಮಹಾರಾಜ। ಪರಿತ್ತಭೇಸಜ್ಜಕಿರಿಯಾ ನಿರತ್ಥಕಾತಿ ಯಂ ವಚನಂ। ತಂ ಮಿಚ್ಛಾ ಭವತೀತಿ।>
      text <ದಿಸ್ಸನ್ತಿ। ಭನ್ತೇ ನಾಗಸೇನ। ವೇಜ್ಜಾನಂ ಉಪಕ್ಕಮಾ ಭೇಸಜ್ಜಪಾನಾನುಲೇಪಾ। ತೇನ ತೇಸಂ ಉಪಕ್ಕಮೇನ ರೋಗೋ ಪಟಿನಿವತ್ತತೀತಿ। ಪರಿತ್ತಾನಮ್ಪಿ। ಮಹಾರಾಜ। ಪವತ್ತೀಯಮಾನಾನಂ ಸದ್ದೋ ಸುಯ್ಯತಿ। ಜಿವ್ಹಾ ಸುಕ್ಖತಿ। ಹದಯಂ ಬ್ಯಾವಟ್ಟತಿ। ಕಣ್ಠೋ ಆತುರತಿ। ತೇನ ತೇಸಂ ಪವತ್ತೇನ ಸಬ್ಬೇ ಬ್ಯಾಧಯೋ ವೂಪಸಮನ್ತಿ। ಸಬ್ಬಾ ಈತಿಯೋ ಅಪಗಚ್ಛನ್ತೀತಿ।>
      text <ದಿಟ್ಠಪುಬ್ಬೋ ಪನ ತಯಾ। ಮಹಾರಾಜ। ಕೋಚಿ ಅಹಿನಾ ದಟ್ಠೋ ಮನ್ತಪದೇನ ವಿಸಂ ಪಾತೀಯಮಾನೋ ವಿಸಂ ಚಿಕ್ಖಸ್ಸನ್ತೋ ಉದ್ಧಮಧೋ ಆಚಮಯಮಾನೋತಿ॥ ಆಮ। ಭನ್ತೇ। ಅಜ್ಜೇತರಹಿಪಿ ತಂ ಲೋಕೇ ವತ್ತತೀತಿ। ತೇನ ಹಿ। ಮಹಾರಾಜ। ಪರಿತ್ತಭೇಸಜ್ಜಕಿರಿಯಾ ನಿರತ್ಥಕಾತಿ ಯಂ ವಚನಂ। ತಂ ಮಿಚ್ಛಾ ಭವತಿ। ಕತಪರಿತ್ತಞ್ಹಿ। ಮಹಾರಾಜ। ಪುರಿಸಂ ಡಂಸಿತುಕಾಮೋ ಅಹಿ ನ ಡಂಸತಿ। ವಿವಟಂ ಮುಖಂ ಪಿದಹತಿ। ಚೋರಾನಂ ಉಕ್ಖಿತ್ತಲಗುಳಮ್ಪಿ ನ ಸಮ್ಭವತಿ। ತೇ ಲಗುಳಂ ಮುಞ್ಚಿತ್ವಾ ಪೇಮಂ ಕರೋನ್ತಿ। ಕುಪಿತೋಪಿ ಹತ್ಥಿನಾಗೋ ಸಮಾಗನ್ತ್ವಾ ಉಪರಮತಿ। ಪಜ್ಜಲಿತಮಹಾಅಗ್ಗಿಕ್ಖನ್ಧೋಪಿ ಉಪಗನ್ತ್ವಾ ನಿಬ್ಬಾಯತಿ। ವಿಸಂ ಹಲಾಹಲಮ್ಪಿ ಖಾಯಿತಂ ಅಗದಂ ಸಮ್ಪಜ್ಜತಿ। ಆಹಾರತ್ಥಂ ವಾ ಫರತಿ। ವಧಕಾ ಹನ್ತುಕಾಮಾ ಉಪಗನ್ತ್ವಾ ದಾಸಭೂತಾ ಸಮ್ಪಜ್ಜನ್ತಿ। ಅಕ್ಕನ್ತೋಪಿ ಪಾಸೋ ನ ಸಂವರತಿ।>
      text <ಸುತಪುಬ್ಬಂ ಪನ ತಯಾ। ಮಹಾರಾಜ। ಮೋರಸ್ಸ ಕತಪರಿತ್ತಸ್ಸ ಸತ್ತವಸ್ಸಸತಾನಿ ಲುದ್ದಕೋ ನಾಸಕ್ಖಿ ಪಾಸಂ ಉಪನೇತುಂ। ಅಕತಪರಿತ್ತಸ್ಸ ತಂ ಯೇವ ದಿವಸಂ ಪಾಸಂ ಉಪನೇಸೀತಿ॥ ಆಮ। ಭನ್ತೇ। ಸುಯ್ಯತಿ। ಅಬ್ಭುಗ್ಗತೋ ಸೋ ಸದ್ದೋ ಸದೇವಕೇ ಲೋಕೇತಿ। ತೇನ ಹಿ। ಮಹಾರಾಜ ಪರಿತ್ತಭೇಸಜ್ಜಕಿರಿಯಾ ನಿರತ್ಥಕಾತಿ ಯಂ ವಚನಂ। ತಂ ಮಿಚ್ಛಾ ಭವತಿ।>
      text <ಸುತಪುಬ್ಬಂ ಪನ ತಯಾ। ಮಹಾರಾಜ। ದಾನವೋ ಭರಿಯಂ ಪರಿರಕ್ಖನ್ತೋ ಸಮುಗ್ಗೇ ಪಕ್ಖಿಪಿತ್ವಾ ಗಿಲಿತ್ವಾ ಕುಚ್ಛಿನಾ ಪರಿಹರತಿ। ಅಥೇಕೋ ವಿಜ್ಜಾಧರೋ ತಸ್ಸ ದಾನವಸ್ಸ ಮುಖೇನ ಪವಿಸಿತ್ವಾ ತಾಯ ಸದ್ಧಿಂ ಅಭಿರಮತಿ। ಯದಾ ಸೋ ದಾನವೋ ಅಞ್ಞಾಸಿ। ಅಥ ಸಮುಗ್ಗಂ ವಮಿತ್ವಾ ವಿವರಿ। ಸಹ ಸಮುಗ್ಗೇ ವಿವಟೇ ವಿಜ್ಜಾಧರೋ ಯಥಾಕಾಮಂ ಪಕ್ಕಾಮೀತಿ॥ ಆಮ। ಭನ್ತೇ। ಸುಯ್ಯತಿ। ಅಬ್ಭುಗ್ಗತೋ ಸೋಪಿ ಸದ್ದೋ ಸದೇವಕೇ ಲೋಕೇತಿ। ನನು ಸೋ। ಮಹಾರಾಜ। ವಿಜ್ಜಾಧರೋ ಪರಿತ್ತಬಲೇನ ಗಹಣಾ ಮುತ್ತೋತಿ। ಆಮ ಭನ್ತೇತಿ। ತೇನ ಹಿ। ಮಹಾರಾಜ। ಅತ್ಥಿ ಪರಿತ್ತಬಲಂ।>
      text <ಸುತಪುಬ್ಬಂ ಪನ ತಯಾ। ಮಹಾರಾಜ। ಅಪರೋಪಿ ವಿಜ್ಜಾಧರೋ ಬಾರಾಣಸಿರಞ್ಞೋ ಅನ್ತೇಪುರೇ ಮಹೇಸಿಯಾ ಸದ್ಧಿಂ ಸಮ್ಪದುಟ್ಠೋ ಗಹಣಪ್ಪತ್ತೋ ಸಮಾನೋ ಖಣೇನ ಅದಸ್ಸನಂ ಗತೋ ಮನ್ತಬಲೇನಾತಿ। ಆಮ। ಭನ್ತೇ। ಸುಯ್ಯತೀತಿ। ನನು ಸೋ। ಮಹಾರಾಜ। ವಿಜ್ಜಾಧರೋ ಪರಿತ್ತಬಲೇನ ಗಹಣಾ ಮುತ್ತೋತಿ॥ ಆಮ ಭನ್ತೇತಿ। ತೇನ ಹಿ। ಮಹಾರಾಜ। ಅತ್ಥಿ ಪರಿತ್ತಬಲನ್ತಿ।>
      text <ಭನ್ತೇ ನಾಗಸೇನ। ಕಿಂ ಸಬ್ಬೇ ಯೇವ ಪರಿತ್ತಂ ರಕ್ಖತೀತಿ॥ ಏಕಚ್ಚೇ। ಮಹಾರಾಜ। ರಕ್ಖತಿ। ಏಕಚ್ಚೇ ನ ರಕ್ಖತೀತಿ। ತೇನ ಹಿ। ಭನ್ತೇ ನಾಗಸೇನ। ಪರಿತ್ತಂ ನ ಸಬ್ಬತ್ಥಿಕನ್ತಿ॥ ಅಪಿ ನು ಖೋ। ಮಹಾರಾಜ। ಭೋಜನಂ ಸಬ್ಬೇಸಂ ಜೀವಿತಂ ರಕ್ಖತೀತಿ॥ ಏಕಚ್ಚೇ। ಭನ್ತೇ। ರಕ್ಖತಿ। ಏಕಚ್ಚೇ ನ ರಕ್ಖತೀತಿ। ಕಿಂ ಕಾರಣಾತಿ। ಯತೋ। ಭನ್ತೇ। ಏಕಚ್ಚೇ ತಂ ಯೇವ ಭೋಜನಂ ಅತಿಭುಞ್ಜಿತ್ವಾ ವಿಸೂಚಿಕಾಯ ಮರನ್ತೀತಿ। ತೇನ ಹಿ। ಮಹಾರಾಜ। ಭೋಜನಂ ನ ಸಬ್ಬೇಸಂ ಜೀವಿತಂ ರಕ್ಖತೀತಿ॥ ದ್ವೀಹಿ। ಭನ್ತೇ ನಾಗಸೇನ। ಕಾರಣೇಹಿ ಭೋಜನಂ ಜೀವಿತಂ ಹರತಿ ಅತಿಭುತ್ತೇನ ವಾ ಉಸ್ಮಾದುಬ್ಬಲತಾಯ ವಾ। ಆಯುದದಂ। ಭನ್ತೇ ನಾಗಸೇನ। ಭೋಜನಂ ದುರುಪಚಾರೇನ ಜೀವಿತಂ ಹರತೀತಿ। ಏವಮೇವ ಖೋ। ಮಹಾರಾಜ। ಪರಿತ್ತಂ ಏಕಚ್ಚೇ ರಕ್ಖತಿ। ಏಕಚ್ಚೇ ನ ರಕ್ಖತಿ।>
      text <ತೀಹಿ। ಮಹಾರಾಜ। ಕಾರಣೇಹಿ ಪರಿತ್ತಂ ನ ರಕ್ಖತಿ ಕಮ್ಮಾವರಣೇನ। ಕಿಲೇಸಾವರಣೇನ। ಅಸದ್ದಹನತಾಯ। ಸತ್ತಾನುರಕ್ಖಣಂ। ಮಹಾರಾಜ। ಪರಿತ್ತಂ ಅತ್ತನಾ ಕತೇನ ಆರಕ್ಖಂ ಜಹತಿ। ಯಥಾ। ಮಹಾರಾಜ। ಮಾತಾ ಪುತ್ತಂ ಕುಚ್ಛಿಗತಂ ಪೋಸೇತಿ। ಹಿತೇನ ಉಪಚಾರೇನ ಜನೇತಿ। ಜನಯಿತ್ವಾ ಅಸುಚಿಮಲಸಿಙ್ಘಾಣಿಕಮಪನೇತ್ವಾ ಉತ್ತಮವರಸುಗನ್ಧಂ ಉಪಲಿಮ್ಪತಿ। ಸೋ ಅಪರೇನ ಸಮಯೇನ ಪರೇಸಂ ಪುತ್ತೇ ಅಕ್ಕೋಸನ್ತೇ ವಾ ಪಹರನ್ತೇ ವಾ ಪಹಾರಂ ದೇತಿ। ತೇ ತಸ್ಸ ಕುಜ್ಝಿತ್ವಾ ಪರಿಸಾಯ ಆಕಡ್ಢಿತ್ವಾ ತಂ ಗಹೇತ್ವಾ ಸಾಮಿನೋ ಉಪನೇನ್ತಿ। ಯದಿ ಪನ ತಸ್ಸಾ ಪುತ್ತೋ ಅಪರದ್ಧೋ ಹೋತಿ ವೇಲಾತಿವತ್ತೋ। ಅಥ ನಂ ಸಾಮಿನೋ ಮನುಸ್ಸಾ ಆಕಡ್ಢಯಮಾನಾ ದಣ್ಡಮುಗ್ಗರಜಾಣುಮುಟ್ಠೀಹಿ ತಾಳೇನ್ತಿ ಪೋಥೇನ್ತಿ। ಅಪಿ ನು ಖೋ। ಮಹಾರಾಜ। ತಸ್ಸ ಮಾತಾ ಲಭತಿ ಆಕಡ್ಢನಪರಿಕಡ್ಢನಂ ಗಾಹಂ ಸಾಮಿನೋ ಉಪನಯನಂ ಕಾತುನ್ತಿ॥ ನ ಹಿ ಭನ್ತೇತಿ। ಕೇನ ಕಾರಣೇನ। ಮಹಾರಾಜಾತಿ। ಅತ್ತನೋ। ಭನ್ತೇ। ಅಪರಾಧೇನಾತಿ। ಏವಮೇವ ಖೋ। ಮಹಾರಾಜ। ಸತ್ತಾನಂ ಆರಕ್ಖಂ ಪರಿತ್ತಂ ಅತ್ತನೋ ಅಪರಾಧೇನ ವಞ್ಝಂ ಕರೋತೀತಿ। ಸಾಧು। ಭನ್ತೇ ನಾಗಸೇನ। ಸುವಿನಿಚ್ಛಿತೋ ಪಞ್ಹೋ। ಗಹನಂ ಅಗಹನಂ ಕತಂ। ಅನ್ಧಕಾರೋ ಆಲೋಕೋ ಕತೋ। ವಿನಿವೇಠಿತಂ ದಿಟ್ಠಿಜಾಲಂ। ತ್ವಂ ಗಣಿವರಪವರಮಾಸಜ್ಜಾತಿ।>
      stand <ಮಚ್ಚುಪಾಸಮುತ್ತಿಪಞ್ಹೋ ಚತುತ್ಥೋ।>
    text <೫॥ ಬುದ್ಧಲಾಭನ್ತರಾಯಪಞ್ಹೋ>
      text <೫>, <ಭನ್ತೇ ನಾಗಸೇನ। ತುಮ್ಹೇ ಭಣಥ ಲಾಭೀ ತಥಾಗತೋ ಚೀವರಪಿಣ್ಡಪಾತಸೇನಾಸನಗಿಲಾನಪ್ಪಚ್ಚಯಭೇಸಜ್ಜಪರಿಕ್ಖಾರಾನನ್ತಿ। ಪುನ ಚ ತಥಾಗತೋ ಪಞ್ಚಸಾಲಂ ಬ್ರಾಹ್ಮಣಗಾಮಂ ಪಿಣ್ಡಾಯ ಪವಿಸಿತ್ವಾ ಕಿಞ್ಚಿದೇವ ಅಲಭಿತ್ವಾ ಯಥಾಧೋತೇನ ಪತ್ತೇನ ನಿಕ್ಖನ್ತೋತಿ। ಯದಿ। ಭನ್ತೇ ನಾಗಸೇನ। ತಥಾಗತೋ ಲಾಭೀ ಚೀವರಪಿಣ್ಡಪಾತಸೇನಾಸನಗಿಲಾನಪ್ಪಚ್ಚಯಭೇಸಜ್ಜಪರಿಕ್ಖಾರಾನಂ। ತೇನ ಹಿ ಪಞ್ಚಸಾಲಂ ಬ್ರಾಹ್ಮಣಗಾಮಂ ಪಿಣ್ಡಾಯ ಪವಿಸಿತ್ವಾ ಕಿಞ್ಚಿದೇವ ಅಲಭಿತ್ವಾ ಯಥಾಧೋತೇನ ಪತ್ತೇನ ನಿಕ್ಖನ್ತೋತಿ ಯಂ ವಚನಂ। ತಂ ಮಿಚ್ಛಾ। ಯದಿ ಪಞ್ಚಸಾಲಂ ಬ್ರಾಹ್ಮಣಗಾಮಂ ಪಿಣ್ಡಾಯ ಪವಿಸಿತ್ವಾ ಕಿಞ್ಚಿದೇವ ಅಲಭಿತ್ವಾ ಯಥಾಧೋತೇನ ಪತ್ತೇನ ನಿಕ್ಖನ್ತೋ। ತೇನ ಹಿ ಲಾಭೀ ತಥಾಗತೋ ಚೀವರಪಿಣ್ಡಪಾತಸೇನಾಸನಗಿಲಾನಪ್ಪಚ್ಚಯಭೇಸಜ್ಜಪರಿಕ್ಖಾರಾನನ್ತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ಸುಮಹನ್ತೋ ದುನ್ನಿಬ್ಬೇಠೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಲಾಭೀ। ಮಹಾರಾಜ। ತಥಾಗತೋ ಚೀವರಪಿಣ್ಡಪಾತಸೇನಾಸನಗಿಲಾನಪ್ಪಚ್ಚಯಭೇಸಜ್ಜಪರಿಕ್ಖಾರಾನಂ। ಪಞ್ಚಸಾಲಞ್ಚ ಬ್ರಾಹ್ಮಣಗಾಮಂ ಪಿಣ್ಡಾಯ ಪವಿಸಿತ್ವಾ ಕಿಞ್ಚಿದೇವ ಅಲಭಿತ್ವಾ ಯಥಾಧೋತೇನ ಪತ್ತೇನ ನಿಕ್ಖನ್ತೋ। ತಞ್ಚ ಪನ ಮಾರಸ್ಸ ಪಾಪಿಮತೋ ಕಾರಣಾತಿ। ತೇನ ಹಿ। ಭನ್ತೇ ನಾಗಸೇನ। ಭಗವತೋ ಗಣನಪಥಂ ವೀತಿವತ್ತಕಪ್ಪೇ ಅಭಿಸಙ್ಖತಂ ಕುಸಲಂ ಕಿನ್ತಿ ನಿಟ್ಠಿತಂ। ಅಧುನುಟ್ಠಿತೇನ ಮಾರೇನ ಪಾಪಿಮತಾ ತಸ್ಸ ಕುಸಲಸ್ಸ ಬಲವೇಗಂ ಕಿನ್ತಿ ಪಿಹಿತಂ। ತೇನ ಹಿ। ಭನ್ತೇ ನಾಗಸೇನ। ತಸ್ಮಿಂ ವತ್ಥುಸ್ಮಿಂ ದ್ವೀಸು ಠಾನೇಸು ಉಪವಾದೋ ಆಗಚ್ಛತಿ। ಕುಸಲತೋಪಿ ಅಕುಸಲಂ ಬಲವತರಂ ಹೋತಿ। ಬುದ್ಧಬಲತೋಪಿ ಮಾರಬಲಂ ಬಲವತರಂ ಹೋತೀತಿ। ತೇನ ಹಿ ರುಕ್ಖಸ್ಸ ಮೂಲತೋಪಿ ಅಗ್ಗಂ ಭಾರತರಂ ಹೋತಿ। ಗುಣಸಮ್ಪರಿಕಿಣ್ಣತೋಪಿ ಪಾಪಿಯಂ ಬಲವತರಂ ಹೋತೀತಿ। ನ। ಮಹಾರಾಜ। ತಾವತಕೇನ ಕುಸಲತೋಪಿ ಅಕುಸಲಂ ಬಲವತರಂ ನಾಮ ಹೋತಿ। ನ ಬುದ್ಧಬಲತೋಪಿ ಮಾರಬಲಂ ಬಲವತರಂ ನಾಮ ಹೋತಿ। ಅಪಿ ಚೇತ್ಥ ಕಾರಣಂ ಇಚ್ಛಿತಬ್ಬಂ।>
      text <ಯಥಾ। ಮಹಾರಾಜ। ಪುರಿಸೋ ರಞ್ಞೋ ಚಕ್ಕವತ್ತಿಸ್ಸ ಮಧುಂ ವಾ ಮಧುಪಿಣ್ಡಿಕಂ ವಾ ಅಞ್ಞಂ ವಾ ಉಪಾಯನಂ ಅಭಿಹರೇಯ್ಯ। ತಮೇನಂ ರಞ್ಞೋ ದ್ವಾರಪಾಲೋ ಏವಂ ವದೇಯ್ಯ ಅಕಾಲೋ। ಭೋ। ಅಯಂ ರಞ್ಞೋ ದಸ್ಸನಾಯ। ತೇನ ಹಿ। ಭೋ। ತವ ಉಪಾಯನಂ ಗಹೇತ್ವಾ ಸೀಘಸೀಘಂ ಪಟಿನಿವತ್ತ। ಪುರೇ ತವ ರಾಜಾ ದಣ್ಡಂ ಧಾರೇಸ್ಸತೀತಿ। ತತೋ ಸೋ ಪುರಿಸೋ ದಣ್ಡಭಯಾ ತಸಿತೋ ಉಬ್ಬಿಗ್ಗೋ ತಂ ಉಪಾಯನಂ ಆದಾಯ ಸೀಘಸೀಘಂ ಪಟಿನಿವತ್ತೇಯ್ಯ। ಅಪಿ ನು ಖೋ ಸೋ। ಮಹಾರಾಜ। ರಾಜಾ ಚಕ್ಕವತ್ತೀ ತಾವತಕೇನ ಉಪಾಯನವಿಕಲಮತ್ತಕೇನ ದ್ವಾರಪಾಲತೋ ದುಬ್ಬಲತರೋ ನಾಮ ಹೋತಿ। ಅಞ್ಞಂ ವಾ ಪನ ಕಿಞ್ಚಿ ಉಪಾಯನಂ ನ ಲಭೇಯ್ಯಾತಿ॥ ನ ಹಿ। ಭನ್ತೇ। ಇಸ್ಸಾಪಕತೋ ಸೋ। ಭನ್ತೇ। ದ್ವಾರಪಾಲೋ ಉಪಾಯನಂ ನಿವಾರೇಸಿ। ಅಞ್ಞೇನ ಪನ ದ್ವಾರೇನ ಸತಸಹಸ್ಸಗುಣಮ್ಪಿ ರಞ್ಞೋ ಉಪಾಯನಂ ಉಪೇತೀತಿ। ಏವಮೇವ ಖೋ। ಮಹಾರಾಜ। ಇಸ್ಸಾಪಕತೋ ಮಾರೋ ಪಾಪಿಮಾ ಪಞ್ಚಸಾಲಕೇ ಬ್ರಾಹ್ಮಣಗಹಪತಿಕೇ ಅನ್ವಾವಿಸಿ। ಅಞ್ಞಾನಿ ಪನ ಅನೇಕಾನಿ ದೇವತಾಸತಸಹಸ್ಸಾನಿ ಅಮತಂ ದಿಬ್ಬಂ ಓಜಂ ಗಹೇತ್ವಾ ಉಪಗತಾನಿ ಭಗವತೋ ಕಾಯೇ ಓಜಂ ಓದಹಿಸ್ಸಾಮಾತಿ ಭಗವನ್ತಂ ನಮಸ್ಸಮಾನಾನಿ ಪಞ್ಜಲಿಕಾನಿ ಠಿತಾನೀತಿ।>
      text <ಹೋತು। ಭನ್ತೇ ನಾಗಸೇನ। ಸುಲಭಾ ಭಗವತೋ ಚತ್ತಾರೋ ಪಚ್ಚಯಾ ಲೋಕೇ ಉತ್ತಮಪುರಿಸಸ್ಸ। ಯಾಚಿತೋವ ಭಗವಾ ದೇವಮನುಸ್ಸೋಹಿ ಚತ್ತಾರೋ ಪಚ್ಚಯೇ ಪರಿಭುಞ್ಜತಿ। ಅಪಿ ಚ ಖೋ ಪನ ಮಾರಸ್ಸ ಯೋ ಅಧಿಪ್ಪಾಯೋ। ಸೋ ತಾವತಕೇನ ಸಿದ್ಧೋ। ಯಂ ಸೋ ಭಗವತೋ ಭೋಜನಸ್ಸ ಅನ್ತರಾಯಮಕಾಸಿ। ಏತ್ಥ ಮೇ। ಭನ್ತೇ। ಕಙ್ಖಾ ನ ಛಿಜ್ಜತಿ। ವಿಮತಿಜಾತೋಹಂ ತತ್ಥ ಸಂಸಯಪಕ್ಖನ್ದೋ। ನ ಮೇ ತತ್ಥ ಮಾನಸಂ ಪಕ್ಖನ್ದತಿ। ಯಂ ತಥಾಗತಸ್ಸ ಅರಹತೋ ಸಮ್ಮಾಸಮ್ಬುದ್ಧಸ್ಸ ಸದೇವಕೇ ಲೋಕೇ ಅಗ್ಗಪುಗ್ಗಲವರಸ್ಸ ಕುಸಲವರಪುಞ್ಞಸಮ್ಭವಸ್ಸ ಅಸಮಸಮಸ್ಸ ಅನುಪಮಸ್ಸ ಅಪ್ಪಟಿಸಮಸ್ಸ ಛವಕಂ ಲಾಮಕಂ ಪರಿತ್ತಂ ಪಾಪಂ ಅನರಿಯಂ ವಿಪನ್ನಂ ಮಾರೋ ಲಾಭನ್ತರಾಯಮಕಾಸೀತಿ।>
      text <ಚತ್ತಾರೋ ಖೋ। ಮಹಾರಾಜ। ಅನ್ತರಾಯಾ ಅದಿಟ್ಠನ್ತರಾಯೋ ಉದ್ದಿಸ್ಸ ಕತನ್ತರಾಯೋ ಉಪಕ್ಖಟನ್ತರಾಯೋ ಪರಿಭೋಗನ್ತರಾಯೋತಿ। ತತ್ಥ ಕತಮೋ ಅದಿಟ್ಠನ್ತರಾಯೋ॥ ಅನೋದಿಸ್ಸ ಅದಸ್ಸನೇನ ಅನಭಿಸಙ್ಖತಂ ಕೋಚಿ ಅನ್ತರಾಯಂ ಕರೋತಿ ಕಿಂ ಪರಸ್ಸ ದಿನ್ನೇನಾತಿ। ಅಯಂ ಅದಿಟ್ಠನ್ತರಾಯೋ ನಾಮ।>
      text <ಕತಮೋ ಉದ್ದಿಸ್ಸ ಕತನ್ತರಾಯೋ॥ ಇಧೇಕಚ್ಚಂ ಪುಗ್ಗಲಂ ಉಪದಿಸಿತ್ವಾ ಉದ್ದಿಸ್ಸ ಭೋಜನಂ ಪಟಿಯತ್ತಂ ಹೋತಿ। ತಂ ಕೋಚಿ ಅನ್ತರಾಯಂ ಕರೋತಿ। ಅಯಂ ಉದ್ದಿಸ್ಸ ಕತನ್ತರಾಯೋ ನಾಮ।>
      text <ಕತಮೋ ಉಪಕ್ಖಟನ್ತರಾಯೋ॥ ಇಧ ಯಂ ಕಿಞ್ಚಿ ಉಪಕ್ಖಟಂ ಹೋತಿ ಅಪ್ಪಟಿಗ್ಗಹಿತಂ। ತತ್ಥ ಕೋಚಿ ಅನ್ತರಾಯಂ ಕರೋತಿ। ಅಯಂ ಉಪಕ್ಖಟನ್ತರಾಯೋ ನಾಮ।>
      text <ಕತಮೋ ಪರಿಭೋಗನ್ತರಾಯೋ॥ ಇಧ ಯಂ ಕಿಞ್ಚಿ ಪರಿಭೋಗಂ। ತತ್ಥ ಕೋಚಿ ಅನ್ತರಾಯಂ ಕರೋತಿ। ಅಯಂ ಪರಿಭೋಗನ್ತರಾಯೋ ನಾಮ। ಇಮೇ ಖೋ। ಮಹಾರಾಜ। ಚತ್ತಾರೋ ಅನ್ತರಾಯಾ।>
      text <ಯಂ ಪನ ಮಾರೋ ಪಾಪಿಮಾ ಪಞ್ಚಸಾಲಕೇ ಬ್ರಾಹ್ಮಣಗಹಪತಿಕೇ ಅನ್ವಾವಿಸಿ। ತಂ ನೇವ ಭಗವತೋ ಪರಿಭೋಗಂ ನ ಉಪಕ್ಖಟಂ ನ ಉದ್ದಿಸ್ಸಕತಂ। ಅನಾಗತಂ ಅಸಮ್ಪತ್ತಂ ಅದಸ್ಸನೇನ ಅನ್ತರಾಯಂ ಕತಂ। ತಂ ಪನ ನೇಕಸ್ಸ ಭಗವತೋ ಯೇವ। ಅಥ ಖೋ ಯೇ ತೇ ತೇನ ಸಮಯೇನ ನಿಕ್ಖನ್ತಾ ಅಬ್ಭಾಗತಾ। ಸಬ್ಬೇಪಿ ತೇ ತಂ ದಿವಸಂ ಭೋಜನಂ ನ ಲಭಿಂಸು। ನಾಹಂ ತಂ। ಮಹಾರಾಜ। ಪಸ್ಸಾಮಿ ಸದೇವಕೇ ಲೋಕೇ ಸಮಾರಕೇ ಸಬ್ರಹ್ಮಕೇ ಸಸ್ಸಮಣಬ್ರಾಹ್ಮಣಿಯಾ ಪಜಾಯ ಸದೇವಮನುಸ್ಸಾಯ। ಯೋ ತಸ್ಸ ಭಗವತೋ ಉದ್ದಿಸ್ಸ ಕತಂ ಉಪಕ್ಖಟಂ ಪರಿಭೋಗಂ ಅನ್ತರಾಯಂ ಕರೇಯ್ಯ। ಸಚೇ ಕೋಚಿ ಇಸ್ಸಾಯ ಉದ್ದಿಸ್ಸ ಕತಂ ಉಪಕ್ಖಟಂ ಪರಿಭೋಗಂ ಅನ್ತರಾಯಂ ಕರೇಯ್ಯ। ಫಲೇಯ್ಯ ತಸ್ಸ ಮುದ್ಧಾ ಸತಧಾ ವಾ ಸಹಸ್ಸಧಾ ವಾ।>
      text <ಚತ್ತಾರೋಮೇ। ಮಹಾರಾಜ। ತಥಾಗತಸ್ಸ ಕೇನಚಿ ಅನಾವರಣೀಯಾ ಗುಣಾ। ಕತಮೇ ಚತ್ತಾರೋ॥ ಲಾಭೋ। ಮಹಾರಾಜ। ಭಗವತೋ ಉದ್ದಿಸ್ಸ ಕತೋ ಉಪಕ್ಖಟೋ ನ ಸಕ್ಕಾ ಕೇನಚಿ ಅನ್ತರಾಯಂ ಕಾತುಂ। ಸರೀರಾನುಗತಾ। ಮಹಾರಾಜ। ಭಗವತೋ ಬ್ಯಾಮಪ್ಪಭಾ ನ ಸಕ್ಕಾ ಕೇನಚಿ ಅನ್ತರಾಯಂ ಕಾತುಂ। ಸಬ್ಬಞ್ಞುತಂ। ಮಹಾರಾಜ। ಭಗವತೋ ಞಾಣರತನಂ ನ ಸಕ್ಕಾ ಕೇನಚಿ ಅನ್ತರಾಯಂ ಕಾತುಂ। ಜೀವಿತಂ। ಮಹಾರಾಜ। ಭಗವತೋ ನ ಸಕ್ಕಾ ಕೇನಚಿ ಅನ್ತರಾಯಂ ಕಾತುಂ। ಇಮೇ ಖೋ। ಮಹಾರಾಜ। ಚತ್ತಾರೋ ತಥಾಗತಸ್ಸ ಕೇನಚಿ ಅನಾವರಣೀಯಾ ಗುಣಾ। ಸಬ್ಬೇಪೇತೇ। ಮಹಾರಾಜ। ಗುಣಾ ಏಕರಸಾ ಅರೋಗಾ ಅಕುಪ್ಪಾ ಅಪರೂಪಕ್ಕಮಾ ಅಫುಸಾನಿ ಕಿರಿಯಾನಿ। ಅದಸ್ಸನೇನ। ಮಹಾರಾಜ। ಮಾರೋ ಪಾಪಿಮಾ ನಿಲೀಯಿತ್ವಾ ಪಞ್ಚಸಾಲಕೇ ಬ್ರಾಹ್ಮಣಗಹಪತಿಕೇ ಅನ್ವಾವಿಸಿ।>
      text <ಯಥಾ। ಮಹಾರಾಜ। ರಞ್ಞೋ ಪಚ್ಚನ್ತೇ ದೇಸೇ ವಿಸಮೇ ಅದಸ್ಸನೇನ ನಿಲೀಯಿತ್ವಾ ಚೋರಾ ಪನ್ಥಂ ದೂಸೇನ್ತಿ। ಯದಿ ಪನ ರಾಜಾ ತೇ ಚೋರೇ ಪಸ್ಸೇಯ್ಯ। ಅಪಿ ನು ಖೋ ತೇ ಚೋರಾ ಸೋತ್ಥಿಂ ಲಭೇಯ್ಯುನ್ತಿ॥ ನ ಹಿ। ಭನ್ತೇ। ಫರಸುನಾ ಫಾಲಾಪೇಯ್ಯ ಸತಧಾ ವಾ ಸಹಸ್ಸಧಾ ವಾತಿ। ಏವಮೇವ ಖೋ। ಮಹಾರಾಜ। ಅದಸ್ಸನೇನ ಮಾರೋ ಪಾಪಿಮಾ ನಿಲೀಯಿತ್ವಾ ಪಞ್ಚಸಾಲಕೇ ಬ್ರಾಹ್ಮಣಗಹಪತಿಕೇ ಅನ್ವಾವಿಸಿ।>
      text <ಯಥಾ ವಾ ಪನ। ಮಹಾರಾಜ। ಇತ್ಥೀ ಸಪತಿಕಾ ಅದಸ್ಸನೇನ ನಿಲೀಯಿತ್ವಾ ಪರಪುರಿಸಂ ಸೇವತಿ। ಏವಮೇವ ಖೋ। ಮಹಾರಾಜ। ಅದಸ್ಸನೇನ ಮಾರೋ ಪಾಪಿಮಾ ನಿಲೀಯಿತ್ವಾ ಪಞ್ಚಸಾಲಕೇ ಬ್ರಾಹ್ಮಣಗಹಪತಿಕೇ ಅನ್ವಾವಿಸಿ। ಯದಿ। ಮಹಾರಾಜ। ಇತ್ಥೀ ಸಾಮಿಕಸ್ಸ ಸಮ್ಮುಖಾ ಪರಪುರಿಸಂ ಸೇವತಿ। ಅಪಿ ನು ಖೋ ಸಾ ಇತ್ಥೀ ಸೋತ್ಥಿಂ ಲಭೇಯ್ಯಾತಿ॥ ನ ಹಿ। ಭನ್ತೇ। ಹನೇಯ್ಯಾಪಿ ತಂ। ಭನ್ತೇ। ಸಾಮಿಕೋ ವಧೇಯ್ಯಾಪಿ ಬನ್ಧೇಯ್ಯಾಪಿ ದಾಸಿತ್ತಂ ವಾ ಉಪನೇಯ್ಯಾತಿ। ಏವಮೇವ ಖೋ। ಮಹಾರಾಜ। ಅದಸ್ಸನೇನ ಮಾರೋ ಪಾಪಿಮಾ ನಿಲೀಯಿತ್ವಾ ಪಞ್ಚಸಾಲಕೇ ಬ್ರಾಹ್ಮಣಗಹಪತಿಕೇ ಅನ್ವಾವಿಸಿ। ಯದಿ। ಮಹಾರಾಜ। ಮಾರೋ ಪಾಪಿಮಾ ಭಗವತೋ ಉದ್ದಿಸ್ಸ ಕತಂ ಉಪಕ್ಖಟಂ ಪರಿಭೋಗಂ ಅನ್ತರಾಯಂ ಕರೇಯ್ಯ। ಫಲೇಯ್ಯ ತಸ್ಸ ಮುದ್ಧಾ ಸತಧಾ ವಾ ಸಹಸ್ಸಧಾ ವಾತಿ। ಏವಮೇತಂ। ಭನ್ತೇ ನಾಗಸೇನ। ಚೋರಿಕಾಯ ಕತಂ ಮಾರೇನ ಪಾಪಿಮತಾ। ನಿಲೀಯಿತ್ವಾ ಮಾರೋ ಪಾಪಿಮಾ ಪಞ್ಚಸಾಲಕೇ ಬ್ರಾಹ್ಮಣಗಹಪತಿಕೇ ಅನ್ವಾವಿಸಿ। ಸಚೇ ಸೋ। ಭನ್ತೇ। ಮಾರೋ ಪಾಪಿಮಾ ಭಗವತೋ ಉದ್ದಿಸ್ಸ ಕತಂ ಉಪಕ್ಖಟಂ ಪರಿಭೋಗಂ ಅನ್ತರಾಯಂ ಕರೇಯ್ಯ। ಮುದ್ಧಾ ವಾಸ್ಸ ಫಲೇಯ್ಯ ಸತಧಾ ವಾ ಸಹಸ್ಸಧಾ ವಾ। ಕಾಯೋ ವಾಸ್ಸ ಭುಸಮುಟ್ಠಿ ವಿಯ ವಿಕಿರೇಯ್ಯ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಬುದ್ಧಲಾಭನ್ತರಾಯಪಞ್ಹೋ ಪಞ್ಚಮೋ।>
    text <೬॥ ಅಪುಞ್ಞಪಞ್ಹೋ>
      text <೬>, <ಭನ್ತೇ ನಾಗಸೇನ। ತುಮ್ಹೇ ಭಣಥ ಯೋ ಅಜಾನನ್ತೋ ಪಾಣಾತಿಪಾತಂ ಕರೋತಿ। ಸೋ ಬಲವತರಂ ಅಪುಞ್ಞಂ ಪಸವತೀತಿ। ಪುನ ಚ ಭಗವತಾ ವಿನಯಪಞ್ಞತ್ತಿಯಾ ಭಣಿತಂ ಅನಾಪತ್ತಿ ಅಜಾನನ್ತಸ್ಸಾತಿ। ಯದಿ। ಭನ್ತೇ ನಾಗಸೇನ। ಅಜಾನಿತ್ವಾ ಪಾಣಾತಿಪಾತಂ ಕರೋನ್ತೋ ಬಲವತರಂ ಅಪುಞ್ಞಂ ಪಸವತಿ। ತೇನ ಹಿ ಅನಾಪತ್ತಿ ಅಜಾನನ್ತಸ್ಸಾತಿ ಯಂ ವಚನಂ। ತಂ ಮಿಚ್ಛಾ। ಯದಿ ಅನಾಪತ್ತಿ ಅಜಾನನ್ತಸ್ಸ। ತೇನ ಹಿ ಅಜಾನಿತ್ವಾ ಪಾಣಾತಿಪಾತಂ ಕರೋನ್ತೋ ಬಲವತರಂ ಅಪುಞ್ಞಂ ಪಸವತೀತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ದುರುತ್ತರೋ ದುರತಿಕ್ಕಮೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಯೋ ಅಜಾನನ್ತೋ ಪಾಣಾತಿಪಾತಂ ಕರೋತಿ। ಸೋ ಬಲವತರಂ ಅಪುಞ್ಞಂ ಪಸವತೀತಿ। ಪುನ ಚ ವಿನಯಪಞ್ಞತ್ತಿಯಾ ಭಗವತಾ ಭಣಿತಂ ಅನಾಪತ್ತಿ ಅಜಾನನ್ತಸ್ಸಾತಿ। ತತ್ಥ ಅತ್ಥನ್ತರಂ ಅತ್ಥಿ। ಕತಮಂ ಅತ್ಥನ್ತರಂ॥ ಅತ್ಥಿ। ಮಹಾರಾಜ। ಆಪತ್ತಿ ಸಞ್ಞಾವಿಮೋಕ್ಖಾ। ಅತ್ಥಿ ಆಪತ್ತಿ ನೋಸಞ್ಞಾವಿಮೋಕ್ಖಾ। ಯಾಯಂ। ಮಹಾರಾಜ। ಆಪತ್ತಿ ಸಞ್ಞಾವಿಮೋಕ್ಖಾ। ತಂ ಆಪತ್ತಿಂ ಆರಬ್ಭ ಭಗವತಾ ಭಣಿತಂ ಅನಾಪತ್ತಿ ಅಜಾನನ್ತಸ್ಸಾತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಅಪುಞ್ಞಪಞ್ಹೋ ಛಟ್ಠೋ।>
    text <೭॥ ಭಿಕ್ಖುಸಙ್ಘಪರಿಹರಣಪಞ್ಹೋ>
      text <೭>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ತಥಾಗತಸ್ಸ ಖೋ। ಆನನ್ದ। ನ ಏವಂ ಹೋತಿ ಅಹಂ ಭಿಕ್ಖುಸಙ್ಘಂ ಪರಿಹರಿಸ್ಸಾಮೀತಿ ವಾ। ಮಮುದ್ದೇಸಿಕೋ ಭಿಕ್ಖುಸಙ್ಘೋತಿ ವಾತಿ। ಪುನ ಚ ಮೇತ್ತೇಯ್ಯಸ್ಸ ಭಗವತೋ ಸಭಾವಗುಣಂ ಪರಿದೀಪಯಮಾನೇನ ಭಗವತಾ ಏವಂ ಭಣಿತಂ ಸೋ ಅನೇಕಸಹಸ್ಸಂ ಭಿಕ್ಖುಸಙ್ಘಂ ಪರಿಹರಿಸ್ಸತಿ। ಸೇಯ್ಯಥಾಪಿ ಅಹಂ ಏತರಹಿ ಅನೇಕಸತಂ ಭಿಕ್ಖುಸಙ್ಘಂ ಪರಿಹರಾಮೀತಿ। ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ತಥಾಗತಸ್ಸ ಖೋ। ಆನನ್ದ। ನ ಏವಂ ಹೋತಿ ಅಹಂ ಭಿಕ್ಖುಸಙ್ಘಂ ಪರಿಹರಿಸ್ಸಾಮೀತಿ ವಾ। ಮಮುದ್ದೇಸಿಕೋ ಭಿಕ್ಖುಸಙ್ಘೋತಿ ವಾತಿ। ತೇನ ಹಿ ಅನೇಕಸತಂ ಭಿಕ್ಖುಸಙ್ಘಂ ಪರಿಹರಾಮೀತಿ ಯಂ ವಚನಂ। ತಂ ಮಿಚ್ಛಾ। ಯದಿ ತಥಾಗತೇನ ಭಣಿತಂ ಸೋ ಅನೇಕಸಹಸ್ಸಂ ಭಿಕ್ಖುಸಙ್ಘಂ ಪರಿಹರಿಸ್ಸತಿ। ಸೇಯ್ಯಥಾಪಿ ಅಹಂ ಏತರಹಿ ಅನೇಕಸತಂ ಭಿಕ್ಖುಸಙ್ಘಂ ಪರಿಹರಾಮೀತಿ। ತೇನ ಹಿ ತಥಾಗತಸ್ಸ ಖೋ। ಆನನ್ದ। ನ ಏವಂ ಹೋತಿ ಅಹಂ ಭಿಕ್ಖುಸಙ್ಘಂ ಪರಿಹರಿಸ್ಸಾಮೀತಿ ವಾ। ಮಮುದ್ದೇಸಿಕೋ ಭಿಕ್ಖುಸಙ್ಘೋತಿ ವಾತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ತಥಾಗತಸ್ಸ ಖೋ। ಆನನ್ದ। ನ ಏವಂ ಹೋತಿ ಅಹಂ ಭಿಕ್ಖುಸಙ್ಘಂ ಪರಿಹರಿಸ್ಸಾಮೀತಿ ವಾ। ಮಮುದ್ದೇಸಿಕೋ ಭಿಕ್ಖುಸಙ್ಘೋತಿ ವಾತಿ। ಪುನ ಚ ಮೇತ್ತೇಯ್ಯಸ್ಸಾಪಿ ಭಗವತೋ ಸಭಾವಗುಣಂ ಪರಿದೀಪಯಮಾನೇನ ಭಗವತಾ ಭಣಿತಂ ಸೋ ಅನೇಕಸಹಸ್ಸಂ ಭಿಕ್ಖುಸಙ್ಘಂ ಪರಿಹರಿಸ್ಸತಿ। ಸೇಯ್ಯಥಾಪಿ ಅಹಂ ಏತರಹಿ ಅನೇಕಸತಂ ಭಿಕ್ಖುಸಙ್ಘಂ ಪರಿಹರಾಮೀತಿ। ಏತಸ್ಮಿಞ್ಚ। ಮಹಾರಾಜ। ಪಞ್ಹೇ ಏಕೋ ಅತ್ಥೋ ಸಾವಸೇಸೋ। ಏಕೋ ಅತ್ಥೋ ನಿರವಸೇಸೋ। ನ। ಮಹಾರಾಜ। ತಥಾಗತೋ ಪರಿಸಾಯ ಅನುಗಾಮಿಕೋ। ಪರಿಸಾ ಪನ ತಥಾಗತಸ್ಸ ಅನುಗಾಮಿಕಾ। ಸಮ್ಮುತಿ। ಮಹಾರಾಜ। ಏಸಾ ಅಹನ್ತಿ ಮಮಾತಿ। ನ ಪರಮತ್ಥೋ ಏಸೋ। ವಿಗತಂ। ಮಹಾರಾಜ। ತಥಾಗತಸ್ಸ ಪೇಮಂ। ವಿಗತೋ ಸಿನೇಹೋ। ಮಯ್ಹನ್ತಿಪಿ ತಥಾಗತಸ್ಸ ಗಹಣಂ ನತ್ಥಿ। ಉಪಾದಾಯ ಪನ ಅವಸ್ಸಯೋ ಹೋತಿ।>
      text <ಯಥಾ। ಮಹಾರಾಜ। ಪಥವೀ ಭೂಮಟ್ಠಾನಂ ಸತ್ತಾನಂ ಪತಿಟ್ಠಾ ಹೋತಿ ಉಪಸ್ಸಯಂ। ಪಥವಿಟ್ಠಾ ಚೇತೇ ಸತ್ತಾ। ನ ಚ ಮಹಾಪಥವಿಯಾ ಮಯ್ಹೇತೇತಿ ಅಪೇಕ್ಖಾ ಹೋತಿ। ಏವಮೇವ ಖೋ। ಮಹಾರಾಜ। ತಥಾಗತೋ ಸಬ್ಬಸತ್ತಾನಂ ಪತಿಟ್ಠಾ ಹೋತಿ ಉಪಸ್ಸಯಂ। ತಥಾಗತಟ್ಠಾ ಚೇತೇ ಸತ್ತಾ। ನ ಚ ತಥಾಗತಸ್ಸ ಮಯ್ಹೇತೇತಿ ಅಪೇಕ್ಖಾ ಹೋತಿ। ಯಥಾ ವಾ ಪನ। ಮಹಾರಾಜ। ಮಹತಿಮಹಾಮೇಘೋ ಅಭಿವಸ್ಸನ್ತೋ ತಿಣರುಕ್ಖಪಸುಮನುಸ್ಸಾನಂ ವುಡ್ಢಿಂ ದೇತಿ ಸನ್ತತಿಂ ಅನುಪಾಲೇತಿ। ವುಟ್ಠೂಪಜೀವಿನೋ ಚೇತೇ ಸತ್ತಾ ಸಬ್ಬೇ। ನ ಚ ಮಹಾಮೇಘಸ್ಸ ಮಯ್ಹೇತೇತಿ ಅಪೇಕ್ಖಾ ಹೋತಿ। ಏವಮೇವ ಖೋ। ಮಹಾರಾಜ। ತಥಾಗತೋ ಸಬ್ಬಸತ್ತಾನಂ ಕುಸಲಧಮ್ಮೇ ಜನೇತಿ ಅನುಪಾಲೇತಿ। ಸತ್ಥೂಪಜೀವಿನೋ ಚೇತೇ ಸತ್ತಾ ಸಬ್ಬೇ। ನ ಚ ತಥಾಗತಸ್ಸ ಮಯ್ಹೇತೇತಿ ಅಪೇಕ್ಖಾ ಹೋತಿ। ತಂ ಕಿಸ್ಸ ಹೇತು॥ ಅತ್ತಾನುದಿಟ್ಠಿಯಾ ಪಹೀನತ್ತಾತಿ।>
      text <ಸಾಧು। ಭನ್ತೇ ನಾಗಸೇನ। ಸುನಿಬ್ಬೇಠಿತೋ ಪಞ್ಹೋ ಬಹುವಿಧೇಹಿ ಕಾರಣೇಹಿ। ಗಮ್ಭೀರೋ ಉತ್ತಾನೀಕತೋ। ಗಣ್ಠಿ ಭಿನ್ನೋ। ಗಹನಂ ಅಗಹನಂ ಕತಂ। ಅನ್ಧಕಾರೋ ಆಲೋಕೋ ಕತೋ। ಭಗ್ಗಾ ಪರವಾದಾ। ಜಿನಪುತ್ತಾನಂ ಚಕ್ಖುಂ ಉಪ್ಪಾದಿತನ್ತಿ।>
      stand <ಭಿಕ್ಖುಸಙ್ಘಪರಿಹರಣಪಞ್ಹೋ ಸತ್ತಮೋ।>
    text <೮॥ ಅಭೇಜ್ಜಪರಿಸಪಞ್ಹೋ>
      text <೮>, <ಭನ್ತೇ ನಾಗಸೇನ। ತುಮ್ಹೇ ಭಣಥ ತಥಾಗತೋ ಅಭೇಜ್ಜಪರಿಸೋತಿ। ಪುನ ಚ ಭಣಥ ದೇವದತ್ತೇನ ಏಕಪ್ಪಹಾರಂ ಪಞ್ಚ ಭಿಕ್ಖುಸತಾನಿ ಭಿನ್ನಾನೀತಿ। ಯದಿ। ಭನ್ತೇ ನಾಗಸೇನ। ತಥಾಗತೋ ಅಭೇಜ್ಜಪರಿಸೋ। ತೇನ ಹಿ ದೇವದತ್ತೇನ ಏಕಪ್ಪಹಾರಂ ಪಞ್ಚ ಭಿಕ್ಖುಸತಾನಿ ಭಿನ್ನಾನೀತಿ ಯಂ ವಚನಂ। ತಂ ಮಿಚ್ಛಾ। ಯದಿ ದೇವದತ್ತೇನ ಏಕಪ್ಪಹಾರಂ ಪಞ್ಚ ಭಿಕ್ಖುಸತಾನಿ ಭಿನ್ನಾನಿ। ತೇನ ಹಿ ತಥಾಗತೋ ಅಭೇಜ್ಜಪರಿಸೋತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಗಮ್ಭೀರೋ ದುನ್ನಿವೇಠಿಯೋ। ಗಣ್ಠಿತೋಪಿ ಗಣ್ಠಿತರೋ। ಏತ್ಥಾಯಂ ಜನೋ ಆವಟೋ ನಿವುತೋ ಓವುತೋ ಪಿಹಿತೋ ಪರಿಯೋನದ್ಧೋ। ಏತ್ಥ ತವ ಞಾಣಬಲಂ ದಸ್ಸೇಹಿ ಪರವಾದೇಸೂತಿ।>
      text <ಅಭೇಜ್ಜಪರಿಸೋ। ಮಹಾರಾಜ। ತಥಾಗತೋ। ದೇವದತ್ತೇನ ಚ ಏಕಪ್ಪಹಾರಂ ಪಞ್ಚ ಭಿಕ್ಖುಸತಾನಿ ಭಿನ್ನಾನಿ। ತಞ್ಚ ಪನ ಭೇದಕಸ್ಸ ಬಲೇನ। ಭೇದಕೇ ವಿಜ್ಜಮಾನೇ ನತ್ಥಿ। ಮಹಾರಾಜ। ಅಭೇಜ್ಜಂ ನಾಮ। ಭೇದಕೇ ಸತಿ ಮಾತಾಪಿ ಪುತ್ತೇನ ಭಿಜ್ಜತಿ। ಪುತ್ತೋಪಿ ಮಾತರಾ ಭಿಜ್ಜತಿ। ಪಿತಾಪಿ ಪುತ್ತೇನ ಭಿಜ್ಜತಿ। ಪುತ್ತೋಪಿ ಪಿತರಾ ಭಿಜ್ಜತಿ। ಭಾತಾಪಿ ಭಗಿನಿಯಾ ಭಿಜ್ಜತಿ। ಭಗಿನೀಪಿ ಭಾತರಾ ಭಿಜ್ಜತಿ। ಸಹಾಯೋಪಿ ಸಹಾಯೇನ ಭಿಜ್ಜತಿ। ನಾವಾಪಿ ನಾನಾದಾರುಸಙ್ಘಟಿತಾ ಊಮಿವೇಗಸಮ್ಪಹಾರೇನ ಭಿಜ್ಜತಿ। ರುಕ್ಖೋಪಿ ಮಧುಕಪ್ಪಸಮ್ಪನ್ನಫಲೋ ಅನಿಲಬಲವೇಗಾಭಿಹತೋ ಭಿಜ್ಜತಿ। ಸುವಣ್ಣಮ್ಪಿ ಜಾತಿಮನ್ತಂ ಲೋಹೇನ ಭಿಜ್ಜತಿ। ಅಪಿ ಚ। ಮಹಾರಾಜ। ನೇಸೋ ಅಧಿಪ್ಪಾಯೋ ವಿಞ್ಞೂನಂ। ನೇಸಾ ಬುದ್ಧಾನಂ ಅಧಿಮುತ್ತಿ। ನೇಸೋ ಪಣ್ಡಿತಾನಂ ಛನ್ದೋ ತಥಾಗತೋ ಭೇಜ್ಜಪರಿಸೋತಿ। ಅಪಿ ಚೇತ್ಥ ಕಾರಣಂ ಅತ್ಥಿ। ಯೇನ ಕಾರಣೇನ ತಥಾಗತೋ ವುಚ್ಚತಿ ಅಭೇಜ್ಜಪರಿಸೋತಿ। ಕತಮಂ ಏತ್ಥ ಕಾರಣಂ॥ ತಥಾಗತಸ್ಸ। ಮಹಾರಾಜ। ಕತೇನ ಅದಾನೇನ ವಾ ಅಪ್ಪಿಯವಚನೇನ ವಾ ಅನತ್ಥಚರಿಯಾಯ ವಾ ಅಸಮಾನತ್ತತಾಯ ವಾ ಯತೋ ಕುತೋಚಿ ಚರಿಯಂ ಚರನ್ತಸ್ಸಪಿ ಪರಿಸಾ ಭಿನ್ನಾತಿ ನ ಸುತಪುಬ್ಬಂ। ತೇನ ಕಾರಣೇನ ತಥಾಗತೋ ವುಚ್ಚತಿ ಅಭೇಜ್ಜಪರಿಸೋತಿ। ತಯಾಪೇತಂ। ಮಹಾರಾಜ। ಞಾತಬ್ಬಂ ಅತ್ಥಿ ಕಿಞ್ಚಿ ನವಙ್ಗೇ ಬುದ್ಧವಚನೇ ಸುತ್ತಾಗತಂ। ಇಮಿನಾ ನಾಮ ಕಾರಣೇನ ಬೋಧಿಸತ್ತಸ್ಸ ಕತೇನ ತಥಾಗತಸ್ಸ ಪರಿಸಾ ಭಿನ್ನಾತಿ॥ ನತ್ಥಿ ಭನ್ತೇ। ನೋ ಚೇತಂ ಲೋಕೇ ದಿಸ್ಸತಿ ನೋಪಿ ಸುಯ್ಯತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಅಭೇಜ್ಜಪರಿಸಪಞ್ಹೋ ಅಟ್ಠಮೋ।>
      stand <ಅಭೇಜ್ಜವಗ್ಗೋ ದುತಿಯೋ।>
      stand <ಇಮಸ್ಮಿಂ ವಗ್ಗೇ ಅಟ್ಠ ಪಞ್ಹಾ।>
  text <೩॥ ಪಣಾಮಿತವಗ್ಗೋ>
    text <೧॥ ಸೇಟ್ಠಧಮ್ಮಪಞ್ಹೋ>
      text <೧>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಧಮ್ಮೋ ಹಿ। ವಾಸೇಟ್ಠ। ಸೇಟ್ಠೋ ಜನೇತಸ್ಮಿಂ ದಿಟ್ಠೇ ಚೇವ ಧಮ್ಮೇ ಅಭಿಸಮ್ಪರಾಯೇ ಚಾತಿ। ಪುನ ಚ ಉಪಾಸಕೋ ಗಿಹೀ ಸೋತಾಪನ್ನೋ ಪಿಹಿತಾಪಾಯೋ ದಿಟ್ಠಿಪ್ಪತ್ತೋ ವಿಞ್ಞಾತಸಾಸನೋ ಭಿಕ್ಖುಂ ವಾ ಸಾಮಣೇರಂ ವಾ ಪುಥುಜ್ಜನಂ ಅಭಿವಾದೇತಿ ಪಚ್ಚುಟ್ಠೇತೀತಿ। ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ಧಮ್ಮೋ ಹಿ। ವಾಸೇಟ್ಠ। ಸೇಟ್ಠೋ ಜನೇತಸ್ಮಿಂ ದಿಟ್ಠೇ ಚೇವ ಧಮ್ಮೇ ಅಭಿಸಮ್ಪರಾಯೇ ಚಾತಿ। ತೇನ ಹಿ ಉಪಾಸಕೋ ಗಿಹೀ ಸೋತಾಪನ್ನೋ ಪಿಹಿತಾಪಾಯೋ ದಿಟ್ಠಿಪ್ಪತ್ತೋ ವಿಞ್ಞಾತಸಾಸನೋ ಭಿಕ್ಖುಂ ವಾ ಸಾಮಣೇರಂ ವಾ ಪುಥುಜ್ಜನಂ ಅಭಿವಾದೇತಿ ಪಚ್ಚುಟ್ಠೇತೀತಿ ಯಂ ವಚನಂ। ತಂ ಮಿಚ್ಛಾ। ಯದಿ ಉಪಾಸಕೋ ಗಿಹೀ ಸೋತಾಪನ್ನೋ ಪಿಹಿತಾಪಾಯೋ ದಿಟ್ಠಿಪ್ಪತ್ತೋ ವಿಞ್ಞಾತಸಾಸನೋ ಭಿಕ್ಖುಂ ವಾ ಸಾಮಣೇರಂ ವಾ ಪುಥುಜ್ಜನಂ ಅಭಿವಾದೇತಿ ಪಚ್ಚುಟ್ಠೇತಿ। ತೇನ ಹಿ ಧಮ್ಮೋ ಹಿ। ವಾಸೇಟ್ಠ। ಸೇಟ್ಠೋ ಜನೇತಸ್ಮಿಂ ದಿಟ್ಠೇ ಚೇವ ಧಮ್ಮೇ ಅಭಿಸಮ್ಪರಾಯೇ ಚಾತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಧಮ್ಮೋ ಹಿ। ವಾಸೇಟ್ಠ। ಸೇಟ್ಠೋ ಜನೇತಸ್ಮಿಂ ದಿಟ್ಠೇ ಚೇವ ಧಮ್ಮೇ ಅಭಿಸಮ್ಪರಾಯೇ ಚಾತಿ। ಉಪಾಸಕೋ ಚ ಗಿಹೀ ಸೋತಾಪನ್ನೋ ಪಿಹಿತಾಪಾಯೋ ದಿಟ್ಠಿಪ್ಪತ್ತೋ ವಿಞ್ಞಾತಸಾಸನೋ ಭಿಕ್ಖುಂ ವಾ ಸಾಮಣೇರಂ ವಾ ಪುಥುಜ್ಜನಂ ಅಭಿವಾದೇತಿ ಪಚ್ಚುಟ್ಠೇತಿ। ತತ್ಥ ಪನ ಕಾರಣಂ ಅತ್ಥಿ। ಕತಮಂ ತಂ ಕಾರಣಂ॥>
      text <ವೀಸತಿ ಖೋ ಪನಿಮೇ। ಮಹಾರಾಜ। ಸಮಣಸ್ಸ ಸಮಣಕರಣಾ ಧಮ್ಮಾ ದ್ವೇ ಚ ಲಿಙ್ಗಾನಿ। ಯೇಹಿ ಸಮಣೋ ಅಭಿವಾದನಪಚ್ಚುಟ್ಠಾನಸಮಾನನಪೂಜನಾರಹೋ ಹೋತಿ। ಕತಮೇ ವೀಸತಿ ಸಮಣಸ್ಸ ಸಮಣಕರಣಾ ಧಮ್ಮಾ ದ್ವೇ ಚ ಲಿಙ್ಗಾನಿ॥ ಸೇಟ್ಠೋ ಧಮ್ಮಾರಾಮೋ। ಅಗ್ಗೋ ನಿಯಮೋ। ಚಾರೋ ವಿಹಾರೋ ಸಂಯಮೋ ಸಂವರೋ ಖನ್ತಿ ಸೋರಚ್ಚಂ ಏಕತ್ತಚರಿಯಾ ಏಕತ್ತಾಭಿರತಿ ಪಟಿಸಲ್ಲಾನಂ ಹಿರಿಓತ್ತಪ್ಪಂ ವೀರಿಯಂ ಅಪ್ಪಮಾದೋ ಸಿಕ್ಖಾಸಮಾದಾನಂ ಉದ್ದೇಸೋ ಪರಿಪುಚ್ಛಾ ಸೀಲಾದಿಅಭಿರತಿ ನಿರಾಲಯತಾ ಸಿಕ್ಖಾಪದಪಾರಿಪೂರಿತಾ। ಕಾಸಾವಧಾರಣಂ। ಭಣ್ಡುಭಾವೋ। ಇಮೇ ಖೋ। ಮಹಾರಾಜ। ವೀಸತಿ ಸಮಣಸ್ಸ ಸಮಣಕರಣಾ ಧಮ್ಮಾ ದ್ವೇ ಚ ಲಿಙ್ಗಾನಿ। ಏತೇ ಗುಣೇ ಭಿಕ್ಖು ಸಮಾದಾಯ ವತ್ತತಿ। ಸೋ ತೇಸಂ ಧಮ್ಮಾನಂ ಅನೂನತ್ತಾ ಪರಿಪುಣ್ಣತ್ತಾ ಸಮ್ಪನ್ನತ್ತಾ ಸಮನ್ನಾಗತತ್ತಾ ಅಸೇಕ್ಖಭೂಮಿಂ ಅರಹನ್ತಭೂಮಿಂ ಓಕ್ಕಮತಿ। ಸೇಟ್ಠಂ ಭೂಮನ್ತರಂ ಓಕ್ಕಮತಿ। ಅರಹತ್ತಾಸನ್ನಗತೋತಿ ಅರಹತಿ ಉಪಾಸಕೋ ಸೋತಾಪನ್ನೋ ಭಿಕ್ಖುಂ ಪುಥುಜ್ಜನಂ ಅಭಿವಾದೇತುಂ ಪಚ್ಚುಟ್ಠಾತುಂ।>
      text <ಖೀಣಾಸವೇಹಿ ಸೋ ಸಾಮಞ್ಞಂ ಉಪಗತೋ। ನತ್ಥಿ ಮೇ ಸೋ ಸಮಯೋತಿ ಅರಹತಿ ಉಪಾಸಕೋ ಸೋತಾಪನ್ನೋ ಭಿಕ್ಖುಂ ಪುಥುಜ್ಜನಂ ಅಭಿವಾದೇತುಂ ಪಚ್ಚುಟ್ಠಾತುಂ।>
      text <ಅಗ್ಗಪರಿಸಂ ಸೋ ಉಪಗತೋ। ನಾಹಂ ತಂ ಠಾನಂ ಉಪಗತೋತಿ ಅರಹತಿ ಉಪಾಸಕೋ ಸೋತಾಪನ್ನೋ ಭಿಕ್ಖುಂ ಪುಥುಜ್ಜನಂ ಅಭಿವಾದೇತುಂ ಪಚ್ಚುಟ್ಠಾತುಂ।>
      text <ಲಭತಿ ಸೋ ಪಾತಿಮೋಕ್ಖುದ್ದೇಸಂ ಸೋತುಂ। ನಾಹಂ ತಂ ಲಭಾಮಿ ಸೋತುನ್ತಿ ಅರಹತಿ ಉಪಾಸಕೋ ಸೋತಾಪನ್ನೋ ಭಿಕ್ಖುಂ ಪುಥುಜ್ಜನಂ ಅಭಿವಾದೇತುಂ ಪಚ್ಚುಟ್ಠಾತುಂ।>
      text <ಸೋ ಅಞ್ಞೇ ಪಬ್ಬಾಜೇತಿ ಉಪಸಮ್ಪಾದೇತಿ ಜಿನಸಾಸನಂ ವಡ್ಢೇತಿ। ಅಹಮೇತಂ ನ ಲಭಾಮಿ ಕಾತುನ್ತಿ ಅರಹತಿ ಉಪಾಸಕೋ ಸೋತಾಪನ್ನೋ ಭಿಕ್ಖುಂ ಪುಥುಜ್ಜನಂ ಅಭಿವಾದೇತುಂ ಪಚ್ಚುಟ್ಠಾತುಂ।>
      text <ಅಪ್ಪಮಾಣೇಸು ಸೋ ಸಿಕ್ಖಾಪದೇಸು ಸಮತ್ತಕಾರೀ। ನಾಹಂ ತೇಸು ವತ್ತಾಮೀತಿ ಅರಹತಿ ಉಪಾಸಕೋ ಸೋತಾಪನ್ನೋ ಭಿಕ್ಖುಂ ಪುಥುಜ್ಜನಂ ಅಭಿವಾದೇತುಂ ಪಚ್ಚುಟ್ಠಾತುಂ।>
      text <ಉಪಗತೋ ಸೋ ಸಮಣಲಿಙ್ಗಂ। ಬುದ್ಧಾಧಿಪ್ಪಾಯೇ ಠಿತೋ। ತೇನಾಹಂ ಲಿಙ್ಗೇನ ದೂರಮಪಗತೋತಿ ಅರಹತಿ ಉಪಾಸಕೋ ಸೋತಾಪನ್ನೋ ಭಿಕ್ಖುಂ ಪುಥುಜ್ಜನಂ ಅಭಿವಾದೇತುಂ ಪಚ್ಚುಟ್ಠಾತುಂ।>
      text <ಪರೂಳ್ಹಕಚ್ಛಲೋಮೋ ಸೋ ಅನಞ್ಜಿತಅಮಣ್ಡಿತೋ ಅನುಲಿತ್ತಸೀಲಗನ್ಧೋ। ಅಹಂ ಪನ ಮಣ್ಡನವಿಭೂಸನಾಭಿರತೋತಿ ಅರಹತಿ ಉಪಾಸಕೋ ಸೋತಾಪನ್ನೋ ಭಿಕ್ಖುಂ ಪುಥುಜ್ಜನಂ ಅಭಿವಾದೇತುಂ ಪಚ್ಚುಟ್ಠಾತುಂ।>
      text <ಅಪಿ ಚ। ಮಹಾರಾಜ। ಯೇ ತೇ ವೀಸತಿ ಸಮಣಕರಣಾ ಧಮ್ಮಾ ದ್ವೇ ಚ ಲಿಙ್ಗಾನಿ। ಸಬ್ಬೇಪೇತೇ ಧಮ್ಮಾ ಭಿಕ್ಖುಸ್ಸ ಸಂವಿಜ್ಜನ್ತಿ। ಸೋ ಯೇವ ತೇ ಧಮ್ಮೇ ಧಾರೇತಿ। ಅಞ್ಞೇಪಿ ತತ್ಥ ಸಿಕ್ಖಾಪೇತಿ। ಸೋ ಮೇ ಆಗಮೋ ಸಿಕ್ಖಾಪನಞ್ಚ ನತ್ಥೀತಿ ಅರಹತಿ ಉಪಾಸಕೋ ಸೋತಾಪನ್ನೋ ಭಿಕ್ಖುಂ ಪುಥುಜ್ಜನಂ ಅಭಿವಾದೇತುಂ ಪಚ್ಚುಟ್ಠಾತುಂ।>
      text <ಯಥಾ। ಮಹಾರಾಜ। ರಾಜಕುಮಾರೋ ಪುರೋಹಿತಸ್ಸ ಸನ್ತಿಕೇ ವಿಜ್ಜಂ ಅಧೀಯತಿ। ಖತ್ತಿಯಧಮ್ಮಂ ಸಿಕ್ಖತಿ। ಸೋ ಅಪರೇನ ಸಮಯೇನ ಅಭಿಸಿತ್ತೋ ಆಚರಿಯಂ ಅಭಿವಾದೇತಿ ಪಚ್ಚುಟ್ಠೇತಿ ಸಿಕ್ಖಾಪಕೋ ಮೇ ಅಯನ್ತಿ। ಏವಮೇವ ಖೋ। ಮಹಾರಾಜ। ಭಿಕ್ಖು ಸಿಕ್ಖಾಪಕೋ ವಂಸಧರೋತಿ ಅರಹತಿ ಉಪಾಸಕೋ ಸೋತಾಪನ್ನೋ ಭಿಕ್ಖುಂ ಪುಥುಜ್ಜನಂ ಅಭಿವಾದೇತುಂ ಪಚ್ಚುಟ್ಠಾತುಂ।>
      text <ಅಪಿ ಚ। ಮಹಾರಾಜ। ಇಮಿನಾಪೇತಂ ಪರಿಯಾಯೇನ ಜಾನಾಹಿ ಭಿಕ್ಖುಭೂಮಿಯಾ ಮಹನ್ತತಂ ಅಸಮವಿಪುಲಭಾವಂ। ಯದಿ। ಮಹಾರಾಜ। ಉಪಾಸಕೋ ಸೋತಾಪನ್ನೋ ಅರಹತ್ತಂ ಸಚ್ಛಿಕರೋತಿ। ದ್ವೇವ ತಸ್ಸ ಗತಿಯೋ ಭವನ್ತಿ ಅನಞ್ಞಾ ತಸ್ಮಿಂ ಯೇವ ದಿವಸೇ ಪರಿನಿಬ್ಬಾಯೇಯ್ಯ ವಾ। ಭಿಕ್ಖುಭಾವಂ ವಾ ಉಪಗಚ್ಛೇಯ್ಯ। ಅಚಲಾ ಹಿ ಸಾ। ಮಹಾರಾಜ। ಪಬ್ಬಜ್ಜಾ। ಮಹತೀ ಅಚ್ಚುಗ್ಗತಾ। ಯದಿದಂ ಭಿಕ್ಖುಭೂಮೀತಿ। ಞಾಣಗತೋ। ಭನ್ತೇ ನಾಗಸೇನ। ಪಞ್ಹೋ ಸುನಿಬ್ಬೇಠಿತೋ ಬಲವತಾ ಅತಿಬುದ್ಧಿನಾ ತಯಾ। ನ ಯಿಮಂ ಪಞ್ಹಂ ಸಮತ್ಥೋ ಅಞ್ಞೋ ಏವಂ ವಿನಿವೇಠೇತುಂ ಅಞ್ಞತ್ರ ತವಾದಿಸೇನ ಬುದ್ಧಿಮತಾತಿ।>
      stand <ಸೇಟ್ಠಧಮ್ಮಪಞ್ಹೋ ಪಠಮೋ।>
    text <೨॥ ಸಬ್ಬಸತ್ತಹಿತಫರಣಪಞ್ಹೋ>
      text <೨>, <ಭನ್ತೇ ನಾಗಸೇನ। ತುಮ್ಹೇ ಭಣಥ ತಥಾಗತೋ ಸಬ್ಬಸತ್ತಾನಂ ಅಹಿತಮಪನೇತ್ವಾ ಹಿತಮುಪದಹತೀತಿ। ಪುನ ಚ ಭಣಥ ಅಗ್ಗಿಕ್ಖನ್ಧೂಪಮೇ ಧಮ್ಮಪರಿಯಾಯೇ ಭಞ್ಞಮಾನೇ ಸಟ್ಠಿಮತ್ತಾನಂ ಭಿಕ್ಖೂನಂ ಉಣ್ಹಂ ಲೋಹಿತಂ ಮುಖತೋ ಉಗ್ಗತನ್ತಿ। ಅಗ್ಗಿಕ್ಖನ್ಧೂಪಮಂ। ಭನ್ತೇ। ಧಮ್ಮಪರಿಯಾಯಂ ದೇಸೇನ್ತೇನ ತಥಾಗತೇನ ಸಟ್ಠಿಮತ್ತಾನಂ ಭಿಕ್ಖೂನಂ ಹಿತಮಪನೇತ್ವಾ ಅಹಿತಮುಪದಹಿತಂ। ಯದಿ। ಭನ್ತೇ ನಾಗಸೇನ। ತಥಾಗತೋ ಸಬ್ಬಸತ್ತಾನಂ ಅಹಿತಮಪನೇತ್ವಾ ಹಿತಮುಪದಹತಿ। ತೇನ ಹಿ ಅಗ್ಗಿಕ್ಖನ್ಧೂಪಮೇ ಧಮ್ಮಪರಿಯಾಯೇ ಭಞ್ಞಮಾನೇ ಸಟ್ಠಿಮತ್ತಾನಂ ಭಿಕ್ಖೂನಂ ಉಣ್ಹಂ ಲೋಹಿತಂ ಮುಖತೋ ಉಗ್ಗತನ್ತಿ ಯಂ ವಚನಂ। ತಂ ಮಿಚ್ಛಾ। ಯದಿ ಅಗ್ಗಿಕ್ಖನ್ಧೂಪಮೇ ಧಮ್ಮಪರಿಯಾಯೇ ಭಞ್ಞಮಾನೇ ಸಟ್ಠಿಮತ್ತಾನಂ ಭಿಕ್ಖೂನಂ ಉಣ್ಹಂ ಲೋಹಿತಂ ಮುಖತೋ ಉಗ್ಗತಂ। ತೇನ ಹಿ ತಥಾಗತೋ ಸಬ್ಬಸತ್ತಾನಂ ಅಹಿತಮಪನೇತ್ವಾ ಹಿತಮುಪದಹತೀತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ತಥಾಗತೋ। ಮಹಾರಾಜ। ಸಬ್ಬಸತ್ತಾನಂ ಅಹಿತಮಪನೇತ್ವಾ ಹಿತಮುಪದಹತಿ। ಅಗ್ಗಿಕ್ಖನ್ಧೂಪಮೇ ಧಮ್ಮಪರಿಯಾಯೇ ಭಞ್ಞಮಾನೇ ಸಟ್ಠಿಮತ್ತಾನಂ ಭಿಕ್ಖೂನಂ ಉಣ್ಹಂ ಲೋಹಿತಂ ಮುಖತೋ ಉಗ್ಗತಂ। ತಞ್ಚ ಪನ ನ ತಥಾಗತಸ್ಸ ಕತೇನ। ತೇಸಂ ಯೇವ ಅತ್ತನೋ ಕತೇನಾತಿ।>
      text <ಯದಿ। ಭನ್ತೇ ನಾಗಸೇನ। ತಥಾಗತೋ ಅಗ್ಗಿಕ್ಖನ್ಧೂಪಮಂ ಧಮ್ಮಪರಿಯಾಯಂ ನ ಭಾಸೇಯ್ಯ। ಅಪಿ ನು ತೇಸಂ ಉಣ್ಹಂ ಲೋಹಿತಂ ಮುಖತೋ ಉಗ್ಗಚ್ಛೇಯ್ಯಾತಿ। ನ ಹಿ। ಮಹಾರಾಜ। ಮಿಚ್ಛಾಪಟಿಪನ್ನಾನಂ ತೇಸಂ ಭಗವತೋ ಧಮ್ಮಪರಿಯಾಯಂ ಸುತ್ವಾ ಪರಿಳಾಹೋ ಕಾಯೇ ಉಪ್ಪಜ್ಜಿ। ತೇನ ತೇಸಂ ಪರಿಳಾಹೇನ ಉಣ್ಹಂ ಲೋಹಿತಂ ಮುಖತೋ ಉಗ್ಗತನ್ತಿ। ತೇನ ಹಿ। ಭನ್ತೇ ನಾಗಸೇನ। ತಥಾಗತಸ್ಸೇವ ಕತೇನ ತೇಸಂ ಉಣ್ಹಂ ಲೋಹಿತಂ ಮುಖತೋ ಉಗ್ಗತಂ। ತಥಾಗತೋ ಯೇವ ತತ್ಥ ಅಧಿಕಾರೋ ತೇಸಂ ನಾಸನಾಯ। ಯಥಾ ನಾಮ। ಭನ್ತೇ ನಾಗಸೇನ। ಅಹಿ ವಮ್ಮಿಕಂ ಪವಿಸೇಯ್ಯ। ಅಥಞ್ಞತರೋ ಪಂಸುಕಾಮೋ ಪುರಿಸೋ ವಮ್ಮಿಕಂ ಭಿನ್ದಿತ್ವಾ ಪಂಸುಂ ಹರೇಯ್ಯ। ತಸ್ಸ ಪಂಸುಹರಣೇನ ವಮ್ಮಿಕಸ್ಸ ಸುಸಿರಂ ಪಿದಹೇಯ್ಯ। ಅಥ ತತ್ಥೇವ ಸೋ ಅಸ್ಸಾಸಂ ಅಲಭಮಾನೋ ಮರೇಯ್ಯ। ನನು ಸೋ। ಭನ್ತೇ। ಅಹಿ ತಸ್ಸ ಪುರಿಸಸ್ಸ ಕತೇನ ಮರಣಪ್ಪತ್ತೋತಿ। ಆಮ ಮಹಾರಾಜಾತಿ। ಏವಮೇವ ಖೋ। ಭನ್ತೇ ನಾಗಸೇನ। ತಥಾಗತೋ ಯೇವ ತತ್ಥ ಅಧಿಕಾರೋ ತೇಸಂ ನಾಸನಾಯಾತಿ।>
      text <ತಥಾಗತೋ। ಮಹಾರಾಜ। ಧಮ್ಮಂ ದೇಸಯಮಾನೋ ಅನುನಯಪ್ಪಟಿಘಂ ನ ಕರೋತಿ। ಅನುನಯಪ್ಪಟಿಘವಿಪ್ಪಮುತ್ತೋ ಧಮ್ಮಂ ದೇಸೇತಿ। ಏವಂ ಧಮ್ಮೇ ದೇಸೀಯಮಾನೇ ಯೇ ತತ್ಥ ಸಮ್ಮಾಪಟಿಪನ್ನಾ। ತೇ ಬುಜ್ಝನ್ತಿ। ಯೇ ಪನ ಮಿಚ್ಛಾಪಟಿಪನ್ನಾ। ತೇ ಪತನ್ತಿ। ಯಥಾ। ಮಹಾರಾಜ। ಪುರಿಸಸ್ಸ ಅಮ್ಬಂ ವಾ ಜಮ್ಬುಂ ವಾ ಮಧುಕಂ ವಾ ಚಾಲಯಮಾನಸ್ಸ ಯಾನಿ ತತ್ಥ ಫಲಾನಿ ಸಾರಾನಿ ದಳ್ಹಬನ್ಧನಾನಿ। ತಾನಿ ತತ್ಥೇವ ಅಚ್ಚುತಾನಿ ತಿಟ್ಠನ್ತಿ। ಯಾನಿ ತತ್ಥ ಫಲಾನಿ ಪೂತಿವಣ್ಟಮೂಲಾನಿ ದುಬ್ಬಲಬನ್ಧನಾನಿ। ತಾನಿ ಪತನ್ತಿ। ಏವಮೇವ ಖೋ। ಮಹಾರಾಜ। ತಥಾಗತೋ ಧಮ್ಮಂ ದೇಸಯಮಾನೋ ಅನುನಯಪ್ಪಟಿಘಂ ನ ಕರೋತಿ। ಅನುನಯಪ್ಪಟಿಘವಿಪ್ಪಮುತ್ತೋ ಧಮ್ಮಂ ದೇಸೇತಿ। ಏವಂ ಧಮ್ಮೇ ದೇಸೀಯಮಾನೇ ಯೇ ತತ್ಥ ಸಮ್ಮಾಪಟಿಪನ್ನಾ। ತೇ ಬುಜ್ಝನ್ತಿ। ಯೇ ಪನ ಮಿಚ್ಛಾಪಟಿಪನ್ನಾ। ತೇ ಪತನ್ತಿ।>
      text <ಯಥಾ ವಾ ಪನ। ಮಹಾರಾಜ। ಕಸ್ಸಕೋ ಧಞ್ಞಂ ರೋಪೇತುಕಾಮೋ ಖೇತ್ತಂ ಕಸತಿ। ತಸ್ಸ ಕಸನ್ತಸ್ಸ ಅನೇಕಸತಸಹಸ್ಸಾನಿ ತಿಣಾನಿ ಮರನ್ತಿ। ಏವಮೇವ ಖೋ। ಮಹಾರಾಜ। ತಥಾಗತೋ ಪರಿಪಕ್ಕಮಾನಸೇ ಸತ್ತೇ ಬೋಧೇನ್ತೋ ಅನುನಯಪ್ಪಟಿಘವಿಪ್ಪಮುತ್ತೋ ಧಮ್ಮಂ ದೇಸೇತಿ। ಏವಂ ಧಮ್ಮೇ ದೇಸೀಯಮಾನೇ ಯೇ ತತ್ಥ ಸಮ್ಮಾಪಟಿಪನ್ನಾ। ತೇ ಬುಜ್ಝನ್ತಿ। ಯೇ ಪನ ಮಿಚ್ಛಾಪಟಿಪನ್ನಾ। ತೇ ತಿಣಾನಿ ವಿಯ ಮರನ್ತಿ।>
      text <ಯಥಾ ವಾ ಪನ। ಮಹಾರಾಜ। ಮನುಸ್ಸಾ ರಸಹೇತು ಯನ್ತೇನ ಉಚ್ಛುಂ ಪೀಳಯನ್ತಿ। ತೇಸಂ ಉಚ್ಛುಂ ಪೀಳಯಮಾನಾನಂ ಯೇ ತತ್ಥ ಯನ್ತಮುಖಗತಾ ಕಿಮಯೋ। ತೇ ಪೀಳಿಯನ್ತಿ। ಏವಮೇವ ಖೋ। ಮಹಾರಾಜ। ತಥಾಗತೋ ಪರಿಪಕ್ಕಮಾನಸೇ ಸತ್ತೇ ಬೋಧೇನ್ತೋ ಧಮ್ಮಯನ್ತಮಭಿಪೀಳಯತಿ। ಯೇ ತತ್ಥ ಮಿಚ್ಛಾಪಟಿಪನ್ನಾ। ತೇ ಕಿಮೀ ವಿಯ ಮರನ್ತೀತಿ।>
      text <ನನು। ಭನ್ತೇ ನಾಗಸೇನ। ತೇ ಭಿಕ್ಖೂ ತಾಯ ಧಮ್ಮದೇಸನಾಯ ಪತಿತಾತಿ॥ ಅಪಿ ನು ಖೋ। ಮಹಾರಾಜ। ತಚ್ಛಕೋ ರುಕ್ಖಂ ತಚ್ಛನ್ತೋ ಉಜುಕಂ ಪರಿಸುದ್ಧಂ ಕರೋತೀತಿ॥ ನ ಹಿ। ಭನ್ತೇ। ವಜ್ಜನೀಯಂ ಅಪನೇತ್ವಾ ತಚ್ಛಕೋ ರುಕ್ಖಂ ಉಜುಕಂ ಪರಿಸುದ್ಧಂ ಕರೋತೀತಿ। ಏವಮೇವ ಖೋ। ಮಹಾರಾಜ। ತಥಾಗತೋ ಪರಿಸಂ ರಕ್ಖನ್ತೋ ನ ಸಕ್ಕೋತಿ ಬೋಧನೇಯ್ಯೇ ಸತ್ತೇ ಬೋಧೇತುಂ। ಮಿಚ್ಛಾಪಟಿಪನ್ನೇ ಪನ ಸತ್ತೇ ಅಪನೇತ್ವಾ ಬೋಧನೇಯ್ಯೇ ಸತ್ತೇ ಬೋಧೇತಿ। ಅತ್ತಕತೇನ ಪನ ತೇ। ಮಹಾರಾಜ। ಮಿಚ್ಛಾಪಟಿಪನ್ನಾ ಪತನ್ತಿ।>
      text <ಯಥಾ। ಮಹಾರಾಜ। ಕದಲೀ ವೇಳು ಅಸ್ಸತರೀ ಅತ್ತಜೇನ ಹಞ್ಞತಿ। ಏವಮೇವ ಖೋ। ಮಹಾರಾಜ। ಯೇ ತೇ ಮಿಚ್ಛಾಪಟಿಪನ್ನಾ। ತೇ ಅತ್ತಕತೇನ ಹಞ್ಞನ್ತಿ ಪತನ್ತಿ।>
      text <ಯಥಾ। ಮಹಾರಾಜ। ಚೋರಾ ಅತ್ತಕತೇನ ಚಕ್ಖುಪ್ಪಾಟನಂ ಸೂಲಾರೋಪನಂ ಸೀಸಚ್ಛೇದನಂ ಪಾಪುಣನ್ತಿ। ಏವಮೇವ ಖೋ। ಮಹಾರಾಜ। ಯೇ ತೇ ಮಿಚ್ಛಾಪಟಿಪನ್ನಾ। ತೇ ಅತ್ತಕತೇನ ಹಞ್ಞನ್ತಿ ಪತನ್ತಿ। ಯೇಸಂ। ಮಹಾರಾಜ। ಸಟ್ಠಿಮತ್ತಾನಂ ಭಿಕ್ಖೂನಂ ಉಣ್ಹಂ ಲೋಹಿತಂ ಮುಖತೋ ಉಗ್ಗತಂ। ತೇಸಂ ತಂ ನೇವ ಭಗವತೋ ಕತೇನ। ನ ಪರೇಸಂ ಕತೇನ। ಅಥ ಖೋ ಅತ್ತನೋ ಯೇವ ಕತೇನ।>
      text <ಯಥಾ। ಮಹಾರಾಜ। ಪುರಿಸೋ ಸಬ್ಬಜನಸ್ಸ ಅಮತಂ ದದೇಯ್ಯ। ತೇ ತಂ ಅಮತಂ ಅಸಿತ್ವಾ ಅರೋಗಾ ದೀಘಾಯುಕಾ ಸಬ್ಬೀತಿತೋ ಪರಿಮುಚ್ಚೇಯ್ಯುಂ। ಅಥಞ್ಞತರೋ ಪುರಿಸೋ ದುರುಪಚಾರೇನ ತಂ ಅಸಿತ್ವಾ ಮರಣಂ ಪಾಪುಣೇಯ್ಯ। ಅಪಿ ನು ಖೋ ಸೋ। ಮಹಾರಾಜ। ಅಮತದಾಯಕೋ ಪುರಿಸೋ ತತೋನಿದಾನಂ ಕಿಞ್ಚಿ ಅಪುಞ್ಞಂ ಆಪಜ್ಜೇಯ್ಯಾತಿ॥ ನ ಹಿ। ಭನ್ತೇತಿ। ಏವಮೇವ ಖೋ। ಮಹಾರಾಜ। ತಥಾಗತೋ ದಸಸಹಸ್ಸಿಯಾ ಲೋಕಧಾತುಯಾ ದೇವಮನುಸ್ಸಾನಂ ಅಮತಂ ಧಮ್ಮದಾನಂ ದೇತಿ। ಯೇ ತೇ ಸತ್ತಾ ಭಬ್ಬಾ। ತೇ ಧಮ್ಮಾಮತೇನ ಬುಜ್ಝನ್ತಿ। ಯೇ ಪನ ತೇ ಸತ್ತಾ ಅಭಬ್ಬಾ। ತೇ ಧಮ್ಮಾಮತೇನ ಹಞ್ಞನ್ತಿ ಪತನ್ತಿ। ಭೋಜನಂ। ಮಹಾರಾಜ। ಸಬ್ಬಸತ್ತಾನಂ ಜೀವಿತಂ ರಕ್ಖತಿ। ತಮೇಕಚ್ಚೇ ಭುಞ್ಜಿತ್ವಾ ವಿಸೂಚಿಕಾಯ ಮರನ್ತಿ। ಅಪಿ ನು ಖೋ ಸೋ। ಮಹಾರಾಜ। ಭೋಜನದಾಯಕೋ ಪುರಿಸೋ ತತೋನಿದಾನಂ ಕಿಞ್ಚಿ ಅಪುಞ್ಞಂ ಆಪಜ್ಜೇಯ್ಯಾತಿ॥ ನ ಹಿ। ಭನ್ತೇತಿ। ಏವಮೇವ ಖೋ। ಮಹಾರಾಜ। ತಥಾಗತೋ ದಸಸಹಸ್ಸಿಯಾ ಲೋಕಧಾತುಯಾ ದೇವಮನುಸ್ಸಾನಂ ಅಮತಂ ಧಮ್ಮದಾನಂ ದೇತಿ। ಯೇ ತೇ ಸತ್ತಾ ಭಬ್ಬಾ। ತೇ ಧಮ್ಮಾಮತೇನ ಬುಜ್ಝನ್ತಿ। ಯೇ ಪನ ತೇ ಸತ್ತಾ ಅಭಬ್ಬಾ। ತೇ ಧಮ್ಮಾಮತೇನ ಹಞ್ಞನ್ತಿ ಪತನ್ತೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಸಬ್ಬಸತ್ತಹಿತಫರಣಪಞ್ಹೋ ದುತಿಯೋ।>
    text <೩॥ ವತ್ಥಗುಯ್ಹನಿದಸ್ಸನಪಞ್ಹೋ>
      text <೩>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ತಥಾಗತೇನ>
      text <ಪುನ ಚ ತಥಾಗತೋ ಚತುನ್ನಂ ಪರಿಸಾನಂ ಮಜ್ಝೇ ನಿಸೀದಿತ್ವಾ ಪುರತೋ ದೇವಮನುಸ್ಸಾನಂ ಸೇಲಸ್ಸ ಬ್ರಾಹ್ಮಣಸ್ಸ ಕೋಸೋಹಿತಂ ವತ್ಥಗುಯ್ಹಂ ದಸ್ಸೇಸಿ। ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ಕಾಯೇನ ಸಂವರೋ ಸಾಧೂತಿ। ತೇನ ಹಿ ಸೇಲಸ್ಸ ಬ್ರಾಹ್ಮಣಸ್ಸ ಕೋಸೋಹಿತಂ ವತ್ಥಗುಯ್ಹಂ ದಸ್ಸೇಸೀತಿ ಯಂ ವಚನಂ। ತಂ ಮಿಚ್ಛಾ। ಯದಿ ಸೇಲಸ್ಸ ಬ್ರಾಹ್ಮಣಸ್ಸ ಕೋಸೋಹಿತಂ ವತ್ಥಗುಯ್ಹಂ ದಸ್ಸೇತಿ। ತೇನ ಹಿ ಕಾಯೇನ ಸಂವರೋ ಸಾಧೂತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಕಾಯೇನ ಸಂವರೋ ಸಾಧೂತಿ। ಸೇಲಸ್ಸ ಚ ಬ್ರಾಹ್ಮಣಸ್ಸ ಕೋಸೋಹಿತಂ ವತ್ಥಗುಯ್ಹಂ ದಸ್ಸಿತಂ। ಯಸ್ಸ ಖೋ। ಮಹಾರಾಜ। ತಥಾಗತೇ ಕಙ್ಖಾ ಉಪ್ಪನ್ನಾ। ತಸ್ಸ ಬೋಧನತ್ಥಾಯ ಭಗವಾ ಇದ್ಧಿಯಾ ತಪ್ಪಟಿಭಾಗಂ ಕಾಯಂ ದಸ್ಸೇತಿ। ಸೋ ಯೇವ ತಂ ಪಾಟಿಹಾರಿಯಂ ಪಸ್ಸತೀತಿ।>
      text <ಕೋ ಪನೇತಂ। ಭನ್ತೇ ನಾಗಸೇನ। ಸದ್ದಹಿಸ್ಸತಿ। ಯಂ ಪರಿಸಗತೋ ಏಕೋ ಯೇವ ತಂ ಗುಯ್ಹಂ ಪಸ್ಸತಿ। ಅವಸೇಸಾ ತತ್ಥೇವ ವಸನ್ತಾ ನ ಪಸ್ಸನ್ತೀತಿ। ಇಙ್ಘ ಮೇ ತ್ವಂ ತತ್ಥ ಕಾರಣಂ ಉಪದಿಸ। ಕಾರಣೇನ ಮಂ ಸಞ್ಞಾಪೇಹೀತಿ। ದಿಟ್ಠಪುಬ್ಬೋ ಪನ ತಯಾ। ಮಹಾರಾಜ। ಕೋಚಿ ಬ್ಯಾಧಿತೋ ಪುರಿಸೋ ಪರಿಕಿಣ್ಣೋ ಞಾತಿಮಿತ್ತೇಹೀತಿ। ಆಮ ಭನ್ತೇತಿ। ಅಪಿ ನು ಖೋ ಸಾ। ಮಹಾರಾಜ। ಪರಿಸಾ ಪಸ್ಸತೇತಂ ವೇದನಂ। ಯಾಯ ಸೋ ಪುರಿಸೋ ವೇದನಾಯ ವೇದಯತೀತಿ। ನ ಹಿ ಭನ್ತೇ। ಅತ್ತನಾ ಯೇವ ಸೋ। ಭನ್ತೇ। ಪುರಿಸೋ ವೇದಯತೀತಿ। ಏವಮೇವ ಖೋ। ಮಹಾರಾಜ। ಯಸ್ಸೇವ ತಥಾಗತೇ ಕಙ್ಖಾ ಉಪ್ಪನ್ನಾ। ತಸ್ಸೇವ ತಥಾಗತೋ ಬೋಧನತ್ಥಾಯ ಇದ್ಧಿಯಾ ತಪ್ಪಟಿಭಾಗಂ ಕಾಯಂ ದಸ್ಸೇತಿ। ಸೋ ಯೇವ ತಂ ಪಾಟಿಹಾರಿಯಂ ಪಸ್ಸತಿ।>
      text <ಯಥಾ ವಾ ಪನ। ಮಹಾರಾಜ। ಕಞ್ಚಿದೇವ ಪುರಿಸಂ ಭೂತೋ ಆವಿಸೇಯ್ಯ। ಅಪಿ ನು ಖೋ ಸಾ। ಮಹಾರಾಜ। ಪರಿಸಾ ಪಸ್ಸತಿ ತಂ ಭೂತಾಗಮನನ್ತಿ॥ ನ ಹಿ। ಭನ್ತೇ। ಸೋ ಯೇವ ಆತುರೋ ತಸ್ಸ ಭೂತಸ್ಸ ಆಗಮನಂ ಪಸ್ಸತೀತಿ। ಏವಮೇವ ಖೋ। ಮಹಾರಾಜ। ಯಸ್ಸೇವ ತಥಾಗತೇ ಕಙ್ಖಾ ಉಪ್ಪನ್ನಾ। ತಸ್ಸೇವ ತಥಾಗತೋ ಬೋಧನತ್ಥಾಯ ಇದ್ಧಿಯಾ ತಪ್ಪಟಿಭಾಗಂ ಕಾಯಂ ದಸ್ಸೇತಿ। ಸೋ ಯೇವ ತಂ ಪಾಟಿಹಾರಿಯಂ ಪಸ್ಸತೀತಿ।>
      text <ದುಕ್ಕರಂ। ಭನ್ತೇ ನಾಗಸೇನ। ಭಗವತಾ ಕತಂ। ಯಂ ಏಕಸ್ಸಪಿ ಅದಸ್ಸನೀಯಂ। ತಂ ದಸ್ಸೇನ್ತೇನಾತಿ। ನ। ಮಹಾರಾಜ। ಭಗವಾ ಗುಯ್ಹಂ ದಸ್ಸೇಸಿ। ಇದ್ಧಿಯಾ ಪನ ಛಾಯಂ ದಸ್ಸೇಸೀತಿ। ಛಾಯಾಯಪಿ। ಭನ್ತೇ। ದಿಟ್ಠಾಯ ದಿಟ್ಠಂ ಯೇವ ಹೋತಿ ಗುಯ್ಹಂ। ಯಂ ದಿಸ್ವಾ ನಿಟ್ಠಂ ಗತೋತಿ। ದುಕ್ಕರಞ್ಚಾಪಿ। ಮಹಾರಾಜ। ತಥಾಗತೋ ಕರೋತಿ ಬೋಧನೇಯ್ಯೇ ಸತ್ತೇ ಬೋಧೇತುಂ। ಯದಿ। ಮಹಾರಾಜ। ತಥಾಗತೋ ಕಿರಿಯಂ ಹಾಪೇಯ್ಯ। ಬೋಧನೇಯ್ಯಾ ಸತ್ತಾ ನ ಬುಜ್ಝೇಯ್ಯುಂ। ಯಸ್ಮಾ ಚ ಖೋ। ಮಹಾರಾಜ। ಯೋಗಞ್ಞೂ ತಥಾಗತೋ ಬೋಧನೇಯ್ಯೇ ಸತ್ತೇ ಬೋಧೇತುಂ। ತಸ್ಮಾ ತಥಾಗತೋ ಯೇನ ಯೇನ ಯೋಗೇನ ಬೋಧನೇಯ್ಯಾ ಬುಜ್ಝನ್ತಿ। ತೇನ ತೇನ ಯೋಗೇನ ಬೋಧನೇಯ್ಯೇ ಬೋಧೇತಿ।>
      text <ಯಥಾ। ಮಹಾರಾಜ। ಭಿಸಕ್ಕೋ ಸಲ್ಲಕತ್ತೋ ಯೇನ ಯೇನ ಭೇಸಜ್ಜೇನ ಆತುರೋ ಅರೋಗೋ ಹೋತಿ। ತೇನ ತೇನ ಭೇಸಜ್ಜೇನ ಆತುರಂ ಉಪಸಙ್ಕಮತಿ। ವಮನೀಯಂ ವಮೇತಿ। ವಿರೇಚನೀಯಂ ವಿರೇಚೇತಿ। ಅನುಲೇಪನೀಯಂ ಅನುಲಿಮ್ಪೇತಿ। ಅನುವಾಸನೀಯಂ ಅನುವಾಸೇತಿ। ಏವಮೇವ ಖೋ। ಮಹಾರಾಜ। ತಥಾಗತೋ ಯೇನ ಯೇನ ಯೋಗೇನ ಬೋಧನೇಯ್ಯಾ ಸತ್ತಾ ಬುಜ್ಝನ್ತಿ। ತೇನ ತೇನ ಯೋಗೇನ ಬೋಧೇತಿ।>
      text <ಯಥಾ ವಾ ಪನ। ಮಹಾರಾಜ। ಇತ್ಥೀ ಮೂಳ್ಹಗಬ್ಭಾ ಭಿಸಕ್ಕಸ್ಸ ಅದಸ್ಸನೀಯಂ ಗುಯ್ಹಂ ದಸ್ಸೇತಿ। ಏವಮೇವ ಖೋ। ಮಹಾರಾಜ। ತಥಾಗತೋ ಬೋಧನೇಯ್ಯೇ ಸತ್ತೇ ಬೋಧೇತುಂ ಅದಸ್ಸನೀಯಂ ಗುಯ್ಹಂ ಇದ್ಧಿಯಾ ಛಾಯಂ ದಸ್ಸೇಸಿ। ನತ್ಥಿ। ಮಹಾರಾಜ। ಅದಸ್ಸನೀಯೋ ನಾಮ ಓಕಾಸೋ ಪುಗ್ಗಲಂ ಉಪಾದಾಯ। ಯದಿ। ಮಹಾರಾಜ। ಕೋಚಿ ಭಗವತೋ ಹದಯಂ ದಿಸ್ವಾ ಬುಜ್ಝೇಯ್ಯ। ತಸ್ಸಪಿ ಭಗವಾ ಯೋಗೇನ ಹದಯಂ ದಸ್ಸೇಯ್ಯ। ಯೋಗಞ್ಞೂ। ಮಹಾರಾಜ। ತಥಾಗತೋ ದೇಸನಾಕುಸಲೋ।>
      text <ನನು। ಮಹಾರಾಜ। ತಥಾಗತೋ ಥೇರಸ್ಸ ನನ್ದಸ್ಸ ಅಧಿಮುತ್ತಿಂ ಜಾನಿತ್ವಾ ತಂ ದೇವಭವನಂ ನೇತ್ವಾ ದೇವಕಞ್ಞಾಯೋ ದಸ್ಸೇಸಿ ಇಮಿನಾಯಂ ಕುಲಪುತ್ತೋ ಬುಜ್ಝಿಸ್ಸತೀತಿ। ತೇನ ಚ ಸೋ ಕುಲಪುತ್ತೋ ಬುಜ್ಝಿ। ಇತಿ ಖೋ। ಮಹಾರಾಜ। ತಥಾಗತೋ ಅನೇಕಪರಿಯಾಯೇನ ಸುಭನಿಮಿತ್ತಂ ಹೀಳೇನ್ತೋ ಗರಹನ್ತೋ ಜಿಗುಚ್ಛನ್ತೋ ತಸ್ಸ ಬೋಧನಹೇತು ಕಕುಟಪಾದಿನಿಯೋ ಅಚ್ಛರಾಯೋ ದಸ್ಸೇಸಿ। ಏವಮ್ಪಿ ತಥಾಗತೋ ಯೋಗಞ್ಞೂ ದೇಸನಾಕುಸಲೋ।>
      text <ಪುನ ಚಪರಂ। ಮಹಾರಾಜ। ತಥಾಗತೋ ಥೇರಸ್ಸ ಚೂಳಪನ್ಥಕಸ್ಸ ಭಾತರಾ ನಿಕ್ಕಡ್ಢಿತಸ್ಸ ದುಕ್ಖಿತಸ್ಸ ದುಮ್ಮನಸ್ಸ ಉಪಗನ್ತ್ವಾ ಸುಖುಮಂ ಚೋಳಖಣ್ಡಂ ಅದಾಸಿ ಇಮಿನಾಯಂ ಕುಲಪುತ್ತೋ ಬುಜ್ಝಿಸ್ಸತೀತಿ। ಸೋ ಚ ಕುಲಪುತ್ತೋ ತೇನ ಕಾರಣೇನ ಜಿನಸಾಸನೇ ವಸೀಭಾವಂ ಪಾಪುಣಿ। ಏವಮ್ಪಿ। ಮಹಾರಾಜ। ತಥಾಗತೋ ಯೋಗಞ್ಞೂ ದೇಸನಾಕುಸಲೋ।>
      text <ಪುನ ಚಪರಂ। ಮಹಾರಾಜ। ತಥಾಗತೋ ಬ್ರಾಹ್ಮಣಸ್ಸ ಮೋಘರಾಜಸ್ಸ ಯಾವ ತತಿಯಂ ಪಞ್ಹಂ ಪುಟ್ಠೋ ನ ಬ್ಯಾಕಾಸಿ ಏವಮಿಮಸ್ಸ ಕುಲಪುತ್ತಸ್ಸ ಮಾನೋ ಉಪಸಮಿಸ್ಸತಿ। ಮಾನೂಪಸಮಾ ಅಭಿಸಮಯೋ ಭವಿಸ್ಸತೀತಿ। ತೇನ ಚ ತಸ್ಸ ಕುಲಪುತ್ತಸ್ಸ ಮಾನೋ ಉಪಸಮಿ। ಮಾನೂಪಸಮಾ ಸೋ ಬ್ರಾಹ್ಮಣೋ ಛಸು ಅಭಿಞ್ಞಾಸು ವಸೀಭಾವಂ ಪಾಪುಣಿ। ಏವಮ್ಪಿ। ಮಹಾರಾಜ। ತಥಾಗತೋ ಯೋಗಞ್ಞೂ ದೇಸನಾಕುಸಲೋತಿ।>
      text <ಸಾಧು। ಭನ್ತೇ ನಾಗಸೇನ। ಸುನಿಬ್ಬೇಠಿತೋ ಪಞ್ಹೋ ಬಹುವಿಧೇಹಿ ಕಾರಣೇಹಿ। ಗಹನಂ ಅಗಹನಂ ಕತಂ। ಅನ್ಧಕಾರೋ ಆಲೋಕೋ ಕತೋ। ಗಣ್ಠಿ ಭಿನ್ನೋ। ಭಗ್ಗಾ ಪರವಾದಾ। ಜಿನಪುತ್ತಾನಂ ಚಕ್ಖುಂ ತಯಾ ಉಪ್ಪಾದಿತಂ। ನಿಪ್ಪಟಿಭಾನಾ ತಿತ್ಥಿಯಾ। ತ್ವಂ ಗಣಿವರಪವರಮಾಸಜ್ಜಾತಿ।>
      stand <ವತ್ಥಗುಯ್ಹನಿದಸ್ಸನಪಞ್ಹೋ ತತಿಯೋ।>
    text <೪॥ ಫರುಸವಾಚಾಭಾವಪಞ್ಹೋ>
      text <೪>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಥೇರೇನ ಸಾರಿಪುತ್ತೇನ ಧಮ್ಮಸೇನಾಪತಿನಾ ಪರಿಸುದ್ಧವಚೀಸಮಾಚಾರೋ ಆವುಸೋ ತಥಾಗತೋ। ನತ್ಥಿ ತಥಾಗತಸ್ಸ ವಚೀದುಚ್ಚರಿತಂ। ಯಂ ತಥಾಗತೋ ರಕ್ಖೇಯ್ಯ ಮಾ ಮೇ ಇದಂ ಪರೋ ಅಞ್ಞಾಸೀತಿ। ಪುನ ಚ ತಥಾಗತೋ ಥೇರಸ್ಸ ಸುದಿನ್ನಸ್ಸ ಕಲನ್ದಪುತ್ತಸ್ಸ ಅಪರಾಧೇ ಪಾರಾಜಿಕಂ ಪಞ್ಞಪೇನ್ತೋ ಫರುಸಾಹಿ ವಾಚಾಹಿ ಮೋಘಪುರಿಸವಾದೇನ ಸಮುದಾಚರಿ। ತೇನ ಚ ಸೋ ಥೇರೋ ಮೋಘಪುರಿಸವಾದೇನ ಮಙ್ಕುಚಿತ್ತವಸೇನ ರುನ್ಧಿತತ್ತಾ ವಿಪ್ಪಟಿಸಾರೀ ನಾಸಕ್ಖಿ ಅರಿಯಮಗ್ಗಂ ಪಟಿವಿಜ್ಝಿತುಂ। ಯದಿ। ಭನ್ತೇ ನಾಗಸೇನ। ಪರಿಸುದ್ಧವಚೀಸಮಾಚಾರೋ ತಥಾಗತೋ। ನತ್ಥಿ ತಥಾಗತಸ್ಸ ವಚೀದುಚ್ಚರಿತಂ। ತೇನ ಹಿ ತಥಾಗತೇನ ಥೇರಸ್ಸ ಸುದಿನ್ನಸ್ಸ ಕಲನ್ದಪುತ್ತಸ್ಸ ಅಪರಾಧೇ ಮೋಘಪುರಿಸವಾದೇನ ಸಮುದಾಚಿಣ್ಣನ್ತಿ ಯಂ ವಚನಂ। ತಂ ಮಿಚ್ಛಾ। ಯದಿ ಭಗವತಾ ಥೇರಸ್ಸ ಸುದಿನ್ನಸ್ಸ ಕಲನ್ದಪುತ್ತಸ್ಸ ಅಪರಾಧೇ ಮೋಘಪುರಿಸವಾದೇನ ಸಮುದಾಚಿಣ್ಣಂ। ತೇನ ಹಿ ಪರಿಸುದ್ಧವಚೀಸಮಾಚಾರೋ ತಥಾಗತೋ। ನತ್ಥಿ ತಥಾಗತಸ್ಸ ವಚೀದುಚ್ಚರಿತನ್ತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಥೇರೇನ ಸಾರಿಪುತ್ತೇನ ಧಮ್ಮಸೇನಾಪತಿನಾ ಪರಿಸುದ್ಧವಚೀಸಮಾಚಾರೋ ಆವುಸೋ ತಥಾಗತೋ। ನತ್ಥಿ ತಥಾಗತಸ್ಸ ವಚೀದುಚ್ಚರಿತಂ। ಯಂ ತಥಾಗತೋ ರಕ್ಖೇಯ್ಯ ಮಾ ಮೇ ಇದಂ ಪರೋ ಅಞ್ಞಾಸೀತಿ। ಆಯಸ್ಮತೋ ಚ ಸುದಿನ್ನಸ್ಸ ಕಲನ್ದಪುತ್ತಸ್ಸ ಅಪರಾಧೇ ಪಾರಾಜಿಕಂ ಪಞ್ಞಪೇನ್ತೇನ ಭಗವತಾ ಮೋಘಪುರಿಸವಾದೇನ ಸಮುದಾಚಿಣ್ಣಂ। ತಞ್ಚ ಪನ ಅದುಟ್ಠಚಿತ್ತೇನ ಅಸಾರಮ್ಭೇನ ಯಾಥಾವಲಕ್ಖಣೇನ। ಕಿಞ್ಚ ತತ್ಥ ಯಾಥಾವಲಕ್ಖಣಂ। ಯಸ್ಸ। ಮಹಾರಾಜ। ಪುಗ್ಗಲಸ್ಸ ಇಮಸ್ಮಿಂ ಅತ್ತಭಾವೇ ಚತುಸಚ್ಚಾಭಿಸಮಯೋ ನ ಹೋತಿ। ತಸ್ಸ ಪುರಿಸತ್ತನಂ ಮೋಘಂ ಅಞ್ಞಂ ಕಯಿರಮಾನಂ ಅಞ್ಞೇನ ಸಮ್ಭವತಿ। ತೇನ ವುಚ್ಚತಿ ಮೋಘಪುರಿಸೋತಿ। ಇತಿ। ಮಹಾರಾಜ। ಭಗವತಾ ಆಯಸ್ಮತೋ ಸುದಿನ್ನಸ್ಸ ಕಲನ್ದಪುತ್ತಸ್ಸ ಸತಾವವಚನೇನ ಸಮುದಾಚಿಣ್ಣಂ। ನೋ ಅಭೂತವಾದೇನಾತಿ।>
      text <ಸಭಾವಮ್ಪಿ। ಭನ್ತೇ ನಾಗಸೇನ। ಯೋ ಅಕ್ಕೋಸನ್ತೋ ಭಣತಿ। ತಸ್ಸ ಮಯಂ ಕಹಾಪಣಂ ದಣ್ಡಂ ಧಾರೇಮ। ಅಪರಾಧೋ ಯೇವ ಸೋ ವತ್ಥುಂ ನಿಸ್ಸಾಯ ವಿಸುಂ ವೋಹಾರಂ ಆಚರನ್ತೋ ಅಕ್ಕೋಸತೀತಿ। ಅತ್ಥಿ ಪನ। ಮಹಾರಾಜ। ಸುತಪುಬ್ಬಂ ತಯಾ ಖಲಿತಸ್ಸ ಅಭಿವಾದನಂ ವಾ ಪಚ್ಚುಟ್ಠಾನಂ ವಾ ಸಕ್ಕಾರಂ ವಾ ಉಪಾಯನಾನುಪ್ಪದಾನಂ ವಾತಿ॥ ನ ಹಿ। ಭನ್ತೇ। ಯತೋ ಕುತೋಚಿ ಯತ್ಥ ಕತ್ಥಚಿ ಖಲಿತೋ। ಸೋ ಪರಿಭಾಸನಾರಹೋ ಹೋತಿ ತಜ್ಜನಾರಹೋ। ಉತ್ತಮಙ್ಗಮ್ಪಿಸ್ಸ ಛಿನ್ದನ್ತಿ ಹನನ್ತಿಪಿ ಬನ್ಧನ್ತಿಪಿ ಘಾತೇನ್ತಿಪಿ ಝಾಪೇನ್ತಿಪೀತಿ। ತೇನ ಹಿ। ಮಹಾರಾಜ। ಭಗವತಾ ಕಿರಿಯಾ ಯೇವ ಕತಾ। ನೋ ಅಕಿರಿಯಾತಿ।>
      text <ಕಿರಿಯಮ್ಪಿ। ಭನ್ತೇ ನಾಗಸೇನ। ಕುರುಮಾನೇನ ಪತಿರೂಪೇನ ಕಾತಬ್ಬಂ ಅನುಚ್ಛವಿಕೇನ। ಸವನೇನಪಿ। ಭನ್ತೇ ನಾಗಸೇನ। ತಥಾಗತಸ್ಸ ಸದೇವಕೋ ಲೋಕೋ ಓತ್ತಪ್ಪತಿ ಹಿರಿಯತಿ ಭಿಯ್ಯೋ ದಸ್ಸನೇನ ತತುತ್ತರಿಂ ಉಪಸಙ್ಕಮನೇನ ಪಯಿರುಪಾಸನೇನಾತಿ। ಅಪಿ ನು ಖೋ। ಮಹಾರಾಜ। ತಿಕಿಚ್ಛಕೋ ಅಭಿಸನ್ನೇ ಕಾಯೇ ಕುಪಿತೇ ದೋಸೇ ಸಿನೇಹನೀಯಾನಿ ಭೇಸಜ್ಜಾನಿ ದೇತೀತಿ॥ ನ ಹಿ। ಭನ್ತೇ। ತಿಣ್ಹಾನಿ ಲೇಖನೀಯಾನಿ ಭೇಸಜ್ಜಾನಿ ದೇತೀತಿ। ಏವಮೇವ ಖೋ। ಮಹಾರಾಜ। ತಥಾಗತೋ ಸಬ್ಬಕಿಲೇಸಬ್ಯಾಧಿವೂಪಸಮಾಯ ಅನುಸಿಟ್ಠಿಂ ದೇತಿ। ಫರುಸಾಪಿ। ಮಹಾರಾಜ। ತಥಾಗತಸ್ಸ ವಾಚಾ ಸತ್ತೇ ಸಿನೇಹಯತಿ। ಮುದುಕೇ ಕರೋತಿ। ಯಥಾ। ಮಹಾರಾಜ। ಉಣ್ಹಮ್ಪಿ ಉದಕಂ ಯಂ ಕಿಞ್ಚಿ ಸಿನೇಹನೀಯಂ ಸಿನೇಹಯತಿ। ಮುದುಕಂ ಕರೋತಿ। ಏವಮೇವ ಖೋ। ಮಹಾರಾಜ। ಫರುಸಾಪಿ ತಥಾಗತಸ್ಸ ವಾಚಾ ಅತ್ಥವತೀ ಹೋತಿ ಕರುಣಾಸಹಗತಾ। ಯಥಾ। ಮಹಾರಾಜ। ಪಿತುವಚನಂ ಪುತ್ತಾನಂ ಅತ್ಥವನ್ತಂ ಹೋತಿ ಕರುಣಾಸಹಗತಂ। ಏವಮೇವ ಖೋ। ಮಹಾರಾಜ। ಫರುಸಾಪಿ ತಥಾಗತಸ್ಸ ವಾಚಾ ಅತ್ಥವತೀ ಹೋತಿ ಕರುಣಾಸಹಗತಾ। ಫರುಸಾಪಿ। ಮಹಾರಾಜ। ತಥಾಗತಸ್ಸ ವಾಚಾ ಸತ್ತಾನಂ ಕಿಲೇಸಪ್ಪಹಾನಾ ಹೋತಿ। ಯಥಾ। ಮಹಾರಾಜ। ದುಗ್ಗನ್ಧಮ್ಪಿ ಗೋಮುತ್ತಂ ಪೀತಂ ವಿರಸಮ್ಪಿ ಅಗದಂ ಖಾಯಿತಂ ಸತ್ತಾನಂ ಬ್ಯಾಧಿಂ ಹನತಿ। ಏವಮೇವ ಖೋ। ಮಹಾರಾಜ। ಫರುಸಾಪಿ ತಥಾಗತಸ್ಸ ವಾಚಾ ಅತ್ಥವತೀ ಕರುಣಾಸಹಗತಾ। ಯಥಾ। ಮಹಾರಾಜ। ಮಹನ್ತೋಪಿ ತೂಲಪುಞ್ಜೋ ಪರಸ್ಸ ಕಾಯೇ ನಿಪತಿತ್ವಾ ರುಜಂ ನ ಕರೋತಿ। ಏವಮೇವ ಖೋ। ಮಹಾರಾಜ। ಫರುಸಾಪಿ ತಥಾಗತಸ್ಸ ವಾಚಾ ನ ಕಸ್ಸಚಿ ದುಕ್ಖಂ ಉಪ್ಪಾದೇತೀತಿ। ಸುವಿನಿಚ್ಛಿತೋ। ಭನ್ತೇ ನಾಗಸೇನ। ಪಞ್ಹೋ ಬಹೂಹಿ ಕಾರಣೇಹಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಫರುಸವಾಚಾಭಾವಪಞ್ಹೋ ಚತುತ್ಥೋ।>
    text <೫॥ ರುಕ್ಖಅಚೇತನಾಭಾವಪಞ್ಹೋ>
      text <೫>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ತಥಾಗತೇನ>
      text <ಪುನ ಚ ಭಣಿತಂ>
      text <ಯದಿ। ಭನ್ತೇ ನಾಗಸೇನ। ರುಕ್ಖೋ ಅಚೇತನೋ। ತೇನ ಹಿ ಫನ್ದನೇನ ರುಕ್ಖೇನ ಭಾರದ್ವಾಜೇನ ಸಹ ಸಲ್ಲಪಿತನ್ತಿ ಯಂ ವಚನಂ। ತಂ ಮಿಚ್ಛಾ। ಯದಿ ಫನ್ದನೇನ ರುಕ್ಖೇನ ಭಾರದ್ವಾಜೇನ ಸದ್ಧಿಂ ಸಲ್ಲಪಿತಂ। ತೇನ ಹಿ ರುಕ್ಖೋ ಅಚೇತನೋತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ರುಕ್ಖೋ ಅಚೇತನೋತಿ। ಫನ್ದನೇನ ಚ ರುಕ್ಖೇನ ಭಾರದ್ವಾಜೇನ ಸದ್ಧಿಂ ಸಲ್ಲಪಿತಂ। ತಞ್ಚ ಪನ ವಚನಂ ಲೋಕಸಮಞ್ಞಾಯ ಭಣಿತಂ। ನತ್ಥಿ। ಮಹಾರಾಜ। ಅಚೇತನಸ್ಸ ರುಕ್ಖಸ್ಸ ಸಲ್ಲಾಪೋ ನಾಮ। ಅಪಿ ಚ। ಮಹಾರಾಜ। ತಸ್ಮಿಂ ರುಕ್ಖೇ ಅಧಿವತ್ಥಾಯ ದೇವತಾಯೇತಂ ಅಧಿವಚನಂ ರುಕ್ಖೋತಿ। ರುಕ್ಖೋ ಸಲ್ಲಪತೀತಿ ಚೇಸಾ ಲೋಕಪಣ್ಣತ್ತಿ। ಯಥಾ। ಮಹಾರಾಜ। ಸಕಟಂ ಧಞ್ಞಸ್ಸ ಪರಿಪೂರಿತಂ ಧಞ್ಞಸಕಟನ್ತಿ ಜನೋ ವೋಹರತಿ। ನ ಚ ತಂ ಧಞ್ಞಮಯಂ ಸಕಟಂ। ರುಕ್ಖಮಯಂ ಸಕಟಂ। ತಸ್ಮಿಂ ಸಕಟೇ ಧಞ್ಞಸ್ಸ ಪನ ಆಕಿರಿತತ್ತಾ ಧಞ್ಞಸಕಟನ್ತಿ ಜನೋ ವೋಹರತಿ। ಏವಮೇವ ಖೋ। ಮಹಾರಾಜ। ನ ರುಕ್ಖೋ ಸಲ್ಲಪತಿ। ರುಕ್ಖೋ ಅಚೇತನೋ। ಯಾ ಪನ ತಸ್ಮಿಂ ರುಕ್ಖೇ ಅಧಿವತ್ಥಾ ದೇವತಾ। ತಸ್ಸಾ ಯೇವ ತಂ ಅಧಿವಚನಂ ರುಕ್ಖೋತಿ। ರುಕ್ಖೋ ಸಲ್ಲಪತೀತಿ ಚೇಸಾ ಲೋಕಪಣ್ಣತ್ತಿ।>
      text <ಯಥಾ ವಾ ಪನ। ಮಹಾರಾಜ। ದಧಿಂ ಮನ್ಥಯಮಾನೋ ತಕ್ಕಂ ಮನ್ಥೇಮೀತಿ ವೋಹರತಿ। ನ ತಂ ತಕ್ಕಂ। ಯಂ ಸೋ ಮನ್ಥೇತಿ। ದಧಿಂ ಯೇವ ಸೋ ಮನ್ಥೇನ್ತೋ ತಕ್ಕಂ ಮನ್ಥೇಮೀತಿ ವೋಹರತಿ। ಏವಮೇವ ಖೋ। ಮಹಾರಾಜ। ನ ರುಕ್ಖೋ ಸಲ್ಲಪತಿ। ರುಕ್ಖೋ ಅಚೇತನೋ। ಯಾ ಪನ ತಸ್ಮಿಂ ರುಕ್ಖೇ ಅಧಿವತ್ಥಾ ದೇವತಾ। ತಸ್ಸಾಯೇವ ತಂ ಅಧಿವಚನಂ ರುಕ್ಖೋತಿ। ರುಕ್ಖೋ ಸಲ್ಲಪತೀತಿ ಚೇಸಾ ಲೋಕಪಣ್ಣತ್ತಿ।>
      text <ಯಥಾ ವಾ ಪನ। ಮಹಾರಾಜ। ಅಸನ್ತಂ ಸಾಧೇತುಕಾಮೋ ಸನ್ತಂ ಸಾಧೇಮೀತಿ ವೋಹರತಿ। ಅಸಿದ್ಧಂ ಸಿದ್ಧನ್ತಿ ವೋಹರತಿ। ಏವಮೇಸಾ ಲೋಕಸಮಞ್ಞಾ। ಏವಮೇವ ಖೋ। ಮಹಾರಾಜ। ನ ರುಕ್ಖೋ ಸಲ್ಲಪತಿ। ರುಕ್ಖೋ ಅಚೇತನೋ। ಯಾ ಪನ ತಸ್ಮಿಂ ರುಕ್ಖೇ ಅಧಿವತ್ಥಾ ದೇವತಾ। ತಸ್ಸಾಯೇವ ತಂ ಅಧಿವಚನಂ ರುಕ್ಖೋತಿ। ರುಕ್ಖೋ ಸಲ್ಲಪತೀತಿ ಚೇಸಾ ಲೋಕಪಣ್ಣತ್ತಿ। ಯಾಯ। ಮಹಾರಾಜ। ಲೋಕಸಮಞ್ಞಾಯ ಜನೋ ವೋಹರತಿ। ತಥಾಗತೋಪಿ ತಾಯೇವ ಲೋಕಸಮಞ್ಞಾಯ ಸತ್ತಾನಂ ಧಮ್ಮಂ ದೇಸೇತೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ರುಕ್ಖಅಚೇತನಾಭಾವಪಞ್ಹೋ ಪಞ್ಚಮೋ।>
    text <೬॥ ಪಿಣ್ಡಪಾತಮಹಪ್ಫಲಪಞ್ಹೋ>
      text <೬>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಧಮ್ಮಸಙ್ಗೀತಿಕಾರಕೇಹಿ ಥೇರೇಹಿ>
      text <ಪುನ ಚ ಭಗವತಾ ಭಣಿತಂ ದ್ವೇಮೇ। ಆನನ್ದ। ಪಿಣ್ಡಪಾತಾ ಸಮಸಮಫಲಾ ಸಮವಿಪಾಕಾ ಅತಿವಿಯ ಅಞ್ಞೇಹಿ ಪಿಣ್ಡಪಾತೇಹಿ ಮಹಪ್ಫಲತರಾ ಚ ಮಹಾನಿಸಂಸತರಾ ಚ। ಕತಮೇ ದ್ವೇ॥ ಯಞ್ಚ ಪಿಣ್ಡಪಾತಂ ಪರಿಭುಞ್ಜಿತ್ವಾ ತಥಾಗತೋ ಅನುತ್ತರಂ ಸಮ್ಮಾಸಮ್ಬೋಧಿಂ ಅಭಿಸಮ್ಬುಜ್ಝಿ। ಯಞ್ಚ ಪಿಣ್ಡಪಾತಂ ಪರಿಭುಞ್ಜಿತ್ವಾ ತಥಾಗತೋ ಅನುಪಾದಿಸೇಸಾಯ ನಿಬ್ಬಾನಧಾತುಯಾ ಪರಿನಿಬ್ಬಾಯತಿ। ಇಮೇ ದ್ವೇ ಪಿಣ್ಡಪಾತಾ ಸಮಸಮಫಲಾ ಸಮವಿಪಾಕಾ। ಅತಿವಿಯ ಅಞ್ಞೇಹಿ ಪಿಣ್ಡಪಾತೇಹಿ ಮಹಪ್ಫಲತರಾ ಚ ಮಹಾನಿಸಂಸತರಾ ಚಾತಿ। ಯದಿ। ಭನ್ತೇ ನಾಗಸೇನ। ಭಗವತೋ ಚುನ್ದಸ್ಸ ಭತ್ತಂ ಭುತ್ತಾವಿಸ್ಸ ಖರೋ ಆಬಾಧೋ ಉಪ್ಪನ್ನೋ। ಪಬಾಳ್ಹಾ ಚ ವೇದನಾ ಪವತ್ತಾ ಮಾರಣನ್ತಿಕಾ। ತೇನ ಹಿ ದ್ವೇಮೇ। ಆನನ್ದ। ಪಿಣ್ಡಪಾತಾ ಸಮಸಮಫಲಾ ಸಮವಿಪಾಕಾ ಅತಿವಿಯ ಅಞ್ಞೇಹಿ ಪಿಣ್ಡಪಾತೇಹಿ ಮಹಪ್ಫಲತರಾ ಚ ಮಹಾನಿಸಂಸತರಾ ಚಾತಿ ಯಂ ವಚನಂ। ತಂ ಮಿಚ್ಛಾ। ಯದಿ ದ್ವೇಮೇ ಪಿಣ್ಡಪಾತಾ ಸಮಸಮಫಲಾ ಸಮವಿಪಾಕಾ ಅತಿವಿಯ ಅಞ್ಞೇಹಿ ಪಿಣ್ಡಪಾತೇಹಿ ಮಹಪ್ಫಲತರಾ ಚ ಮಹಾನಿಸಂಸತರಾ ಚ। ತೇನ ಹಿ ಭಗವತೋ ಚುನ್ದಸ್ಸ ಭತ್ತಂ ಭುತ್ತಾವಿಸ್ಸ ಖರೋ ಆಬಾಧೋ ಉಪ್ಪನ್ನೋ। ಪಬಾಳ್ಹಾ ಚ ವೇದನಾ ಪವತ್ತಾ ಮಾರಣನ್ತಿಕಾತಿ ತಮ್ಪಿ ವಚನಂ ಮಿಚ್ಛಾ। ಕಿಂನು ಖೋ। ಭನ್ತೇ ನಾಗಸೇನ। ಸೋ ಪಿಣ್ಡಪಾತೋ ವಿಸಗತತಾಯ ಮಹಪ್ಫಲೋ। ರೋಗುಪ್ಪಾದಕತಾಯ ಮಹಪ್ಫಲೋ। ಆಯುವಿನಾಸಕತಾಯ ಮಹಪ್ಫಲೋ। ಭಗವತೋ ಜೀವಿತಹರಣತಾಯ ಮಹಪ್ಫಲೋ॥ ತತ್ಥ ಮೇ ಕಾರಣಂ ಬ್ರೂಹಿ ಪರವಾದಾನಂ ನಿಗ್ಗಹಾಯ। ಏತ್ಥಾಯಂ ಜನೋ ಸಮ್ಮೂಳ್ಹೋ ಲೋಭವಸೇನ ಅತಿಬಹುಂ ಖಾಯಿತೇನ ಲೋಹಿತಪಕ್ಖನ್ದಿಕಾ ಉಪ್ಪನ್ನಾತಿ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಧಮ್ಮಸಙ್ಗೀತಿಕಾರಕೇಹಿ ಥೇರೇಹಿ>
      text <ಭಗವತಾ ಚ ಭಣಿತಂ ದ್ವೇಮೇ। ಆನನ್ದ। ಪಿಣ್ಡಪಾತಾ ಸಮಸಮಫಲಾ ಸಮವಿಪಾಕಾ ಅತಿವಿಯ ಅಞ್ಞೇಹಿ ಪಿಣ್ಡಪಾತೇಹಿ ಮಹಪ್ಫಲತರಾ ಚ ಮಹಾನಿಸಂಸತರಾ ಚ। ಕತಮೇ ದ್ವೇ॥ ಯಞ್ಚ ಪಿಣ್ಡಪಾತಂ ಪರಿಭುಞ್ಜಿತ್ವಾ ತಥಾಗತೋ ಅನುತ್ತರಂ ಸಮ್ಮಾಸಮ್ಬೋಧಿಂ ಅಭಿಸಮ್ಬುಜ್ಝಿ। ಯಞ್ಚ ಪಿಣ್ಡಪಾತಂ ಪರಿಭುಞ್ಜಿತ್ವಾ ತಥಾಗತೋ ಅನುಪಾದಿಸೇಸಾಯ ನಿಬ್ಬಾನಧಾತುಯಾ ಪರಿನಿಬ್ಬಾಯತಿ। ಇಮೇ ದ್ವೇ ಪಿಣ್ಡಪಾತಾ ಸಮಸಮಫಲಾ ಸಮವಿಪಾಕಾ। ಅತಿವಿಯ ಅಞ್ಞೇಹಿ ಪಿಣ್ಡಪಾತೇಹಿ ಮಹಪ್ಫಲತರಾ ಚ ಮಹಾನಿಸಂಸತರಾ ಚಾತಿ।>
      text <ಸೋ ಪನ ಪಿಣ್ಡಪಾತೋ ಬಹುಗುಣೋ ಅನೇಕಾನಿಸಂಸೋ। ದೇವತಾ। ಮಹಾರಾಜ। ಹಟ್ಠಾ ಪಸನ್ನಮಾನಸಾ ಅಯಂ ಭಗವತೋ ಪಚ್ಛಿಮೋ ಪಿಣ್ಡಪಾತೋತಿ ದಿಬ್ಬಂ ಓಜಂ ಸೂಕರಮದ್ದವೇ ಆಕಿರಿಂಸು। ತಞ್ಚ ಪನ ಸಮ್ಮಾಪಾಕಂ ಲಹುಪಾಕಂ ಮನುಞ್ಞಂ ಬಹುರಸಂ ಜಟ್ಠರಗ್ಗಿತೇಜಸ್ಸ ಹಿತಂ। ನ। ಮಹಾರಾಜ। ತತೋನಿದಾನಂ ಭಗವತೋ ಕೋಚಿ ಅನುಪ್ಪನ್ನೋ ರೋಗೋ ಉಪ್ಪನ್ನೋ। ಅಪಿ ಚ। ಮಹಾರಾಜ। ಭಗವತೋ ಪಕತಿದುಬ್ಬಲೇ ಸರೀರೇ ಖೀಣೇ ಆಯುಸಙ್ಖಾರೇ ಉಪ್ಪನ್ನೋ ರೋಗೋ ಭಿಯ್ಯೋ ಅಭಿವಡ್ಢಿ।>
      text <ಯಥಾ। ಮಹಾರಾಜ। ಪಕತಿಯಾ ಜಲಮಾನೋ ಅಗ್ಗಿ ಅಞ್ಞಸ್ಮಿಂ ಉಪಾದಾನೇ ದಿನ್ನೇ ಭಿಯ್ಯೋ ಪಜ್ಜಲತಿ। ಏವಮೇವ ಖೋ। ಮಹಾರಾಜ। ಭಗವತೋ ಪಕತಿದುಬ್ಬಲೇ ಸರೀರೇ ಖೀಣೇ ಆಯುಸಙ್ಖಾರೇ ಉಪ್ಪನ್ನೋ ರೋಗೋ ಭಿಯ್ಯೋ ಅಭಿವಡ್ಢಿ।>
      text <ಯಥಾ ವಾ ಪನ। ಮಹಾರಾಜ। ಸೋತೋ ಪಕತಿಯಾ ಸನ್ದಮಾನೋ ಅಭಿವುಟ್ಠೇ ಮಹಾಮೇಘೇ ಭಿಯ್ಯೋ ಮಹೋಘೋ ಉದಕವಾಹಕೋ ಹೋತಿ। ಏವಮೇವ ಖೋ। ಮಹಾರಾಜ। ಭಗವತೋ ಪಕತಿದುಬ್ಬಲೇ ಸರೀರೇ ಖೀಣೇ ಆಯುಸಙ್ಖಾರೇ ಉಪ್ಪನ್ನೋ ರೋಗೋ ಭಿಯ್ಯೋ ಅಭಿವಡ್ಢಿ।>
      text <ಯಥಾ ವಾ ಪನ। ಮಹಾರಾಜ। ಪಕತಿಯಾ ಅಭಿಸನ್ನಧಾತು ಕುಚ್ಛಿ ಅಞ್ಞಸ್ಮಿಂ ಅಜ್ಝೋಹರಿತೇ ಭಿಯ್ಯೋ ಆಯಮೇಯ್ಯ। ಏವಮೇವ ಖೋ। ಮಹಾರಾಜ। ಭಗವತೋ ಪಕತಿದುಬ್ಬಲೇ ಸರೀರೇ ಖೀಣೇ ಆಯುಸಙ್ಖಾರೇ ಉಪ್ಪನ್ನೋ ರೋಗೋ ಭಿಯ್ಯೋ ಅಭಿವಡ್ಢಿ। ನತ್ಥಿ। ಮಹಾರಾಜ। ತಸ್ಮಿಂ ಪಿಣ್ಡಪಾತೇ ದೋಸೋ। ನ ಚ ತಸ್ಸ ಸಕ್ಕಾ ದೋಸಂ ಆರೋಪೇತುನ್ತಿ।>
      text <ಭನ್ತೇ ನಾಗಸೇನ। ಕೇನ ಕಾರಣೇನ ತೇ ದ್ವೇ ಪಿಣ್ಡಪಾತಾ ಸಮಸಮಫಲಾ ಸಮವಿಪಾಕಾ ಅತಿವಿಯ ಅಞ್ಞೇಹಿ ಪಿಣ್ಡಪಾತೇಹಿ ಮಹಪ್ಫಲತರಾ ಚ ಮಹಾನಿಸಂಸತರಾ ಚಾತಿ॥ ಧಮ್ಮಾನುಮಜ್ಜನಸಮಾಪತ್ತಿವಸೇನ। ಮಹಾರಾಜ। ತೇ ದ್ವೇ ಪಿಣ್ಡಪಾತಾ ಸಮಸಮಫಲಾ ಸಮವಿಪಾಕಾ ಅತಿವಿಯ ಅಞ್ಞೇಹಿ ಪಿಣ್ಡಪಾತೇಹಿ ಮಹಪ್ಫಲತರಾ ಚ ಮಹಾನಿಸಂಸತರಾ ಚಾತಿ।>
      text <ಭನ್ತೇ ನಾಗಸೇನ। ಕತಮೇಸಂ ಧಮ್ಮಾನಂ ಅನುಮಜ್ಜನಸಮಾಪತ್ತಿವಸೇನ ತೇ ದ್ವೇ ಪಿಣ್ಡಪಾತಾ ಸಮಸಮಫಲಾ ಸಮವಿಪಾಕಾ ಅತಿವಿಯ ಅಞ್ಞೇಹಿ ಪಿಣ್ಡಪಾತೇಹಿ ಮಹಪ್ಫಲತರಾ ಚ ಮಹಾನಿಸಂಸತರಾ ಚಾತಿ॥ ನವನ್ನಂ। ಮಹಾರಾಜ। ಅನುಪುಬ್ಬವಿಹಾರಸಮಾಪತ್ತೀನಂ ಅನುಲೋಮಪ್ಪಟಿಲೋಮಸಮಾಪಜ್ಜನವಸೇನ ತೇ ದ್ವೇ ಪಿಣ್ಡಪಾತಾ ಸಮಸಮಫಲಾ ಸಮವಿಪಾಕಾ ಅತಿವಿಯ ಅಞ್ಞೇಹಿ ಪಿಣ್ಡಪಾತೇಹಿ ಮಹಪ್ಫಲತರಾ ಚ ಮಹಾನಿಸಂಸತರಾ ಚಾತಿ।>
      text <ಭನ್ತೇ ನಾಗಸೇನ। ದ್ವೀಸು ಯೇವ ದಿವಸೇಸು ಅಧಿಮತ್ತಂ ತಥಾಗತೋ ನವಾನುಪುಬ್ಬವಿಹಾರಸಮಾಪತ್ತಿಯೋ ಅನುಲೋಮಪ್ಪಟಿಲೋಮಂ ಸಮಾಪಜ್ಜೀತಿ॥ ಆಮ। ಮಹಾರಾಜಾತಿ। ಅಚ್ಛರಿಯಂ। ಭನ್ತೇ ನಾಗಸೇನ। ಅಬ್ಭುತಂ ಭನ್ತೇ ನಾಗಸೇನ। ಯಂ ಇಮಸ್ಮಿಂ ಬುದ್ಧಕ್ಖೇತ್ತೇ ಅಸದಿಸಂ ಪರಮದಾನಂ। ತಮ್ಪಿ ಇಮೇಹಿ ದ್ವೀಹಿ ಪಿಣ್ಡಪಾತೇಹಿ ಅಗಣಿತಂ। ಅಚ್ಛರಿಯಂ। ಭನ್ತೇ ನಾಗಸೇನ। ಅಬ್ಭುತಂ। ಭನ್ತೇ ನಾಗಸೇನ। ಯಾವ ಮಹನ್ತಾ ನವಾನುಪುಬ್ಬವಿಹಾರಸಮಾಪತ್ತಿಯೋ। ಯತ್ರ ಹಿ ನಾಮ ನವಾನುಪುಬ್ಬವಿಹಾರಸಮಾಪತ್ತಿವಸೇನ ದಾನಂ ಮಹಪ್ಫಲತರಂ ಹೋತಿ ಮಹಾನಿಸಂಸತರಞ್ಚ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಪಿಣ್ಡಪಾತಮಹಪ್ಫಲಪಞ್ಹೋ ಛಟ್ಠೋ।>
    text <೭॥ ಬುದ್ಧಪೂಜನಪಞ್ಹೋ>
      text <೭>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ತಥಾಗತೇನ ಅಬ್ಯಾವಟಾ ತುಮ್ಹೇ। ಆನನ್ದ। ಹೋಥ ತಥಾಗತಸ್ಸ ಸರೀರಪೂಜಾಯಾತಿ। ಪುನ ಚ ಭಣಿತಂ>
      text <ಯದಿ। ಭನ್ತೇ ನಾಗಸೇನ। ತಥಾಗತೇನ ಭಣಿತಂ ಅಬ್ಯಾವಟಾ ತುಮ್ಹೇ। ಆನನ್ದ। ಹೋಥ ತಥಾಗತಸ್ಸ ಸರೀರಪೂಜಾಯಾತಿ। ತೇನ ಹಿ ಪೂಜೇಥ ನಂ ಪೂಜನಿಯಸ್ಸ ಧಾತುಂ। ಏವಂ ಕರಾ ಸಗ್ಗಮಿತೋ ಗಮಿಸ್ಸಥಾತಿ ಯಂ ವಚನಂ। ತಂ ಮಿಚ್ಛಾ। ಯದಿ ತಥಾಗತೇನ ಭಣಿತಂ ಪೂಜೇಥ ನಂ ಪೂಜನಿಯಸ್ಸ ಧಾತುಂ। ಏವಂ ಕರಾ ಸಗ್ಗಮಿತೋ ಗಮಿಸ್ಸಥಾತಿ। ತೇನ ಹಿ ಅಬ್ಯಾವಟಾ ತುಮ್ಹೇ ಆನನ್ದ। ಹೋಥ ತಥಾಗತಸ್ಸ ಸರೀರಪೂಜಾಯಾತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಅಬ್ಯಾವಟಾ ತುಮ್ಹೇ। ಆನನ್ದ। ಹೋಥ ತಥಾಗತಸ್ಸ ಸರೀರಪೂಜಾಯಾತಿ। ಪುನ ಚ ಭಣಿತಂ ಪೂಜೇಥ ನಂ ಪೂಜನಿಯಸ್ಸ ಧಾತುಂ। ಏವಂ ಕರಾ ಸಗ್ಗಮಿತೋ ಗಮಿಸ್ಸಥಾತಿ। ತಞ್ಚ ಪನ ನ ಸಬ್ಬೇಸಂ ಜಿನಪುತ್ತಾನಂ ಯೇವ ಆರಬ್ಭ ಭಣಿತಂ ಅಬ್ಯಾವಟಾ ತುಮ್ಹೇ। ಆನನ್ದ। ಹೋಥ ತಥಾಗತಸ್ಸ ಸರೀರಪೂಜಾಯಾತಿ। ಅಕಮ್ಮಂ ಹೇತಂ। ಮಹಾರಾಜ। ಜಿನಪುತ್ತಾನಂ ಯದಿದಂ ಪೂಜಾ। ಸಮ್ಮಸನಂ ಸಙ್ಖಾರಾನಂ। ಯೋನಿಸೋ ಮನಸಿಕಾರೋ। ಸತಿಪಟ್ಠಾನಾನುಪಸ್ಸನಾ। ಆರಮ್ಮಣಸಾರಗ್ಗಾಹೋ। ಕಿಲೇಸಯುದ್ಧಂ। ಸದತ್ಥಮನುಯುಞ್ಜನಾ। ಏತಂ ಜಿನಪುತ್ತಾನಂ ಕರಣೀಯಂ। ಅವಸೇಸಾನಂ ದೇವಮನುಸ್ಸಾನಂ ಪೂಜಾ ಕರಣೀಯಾ।>
      text <ಯಥಾ। ಮಹಾರಾಜ। ಮಹಿಯಾ ರಾಜಪುತ್ತಾನಂ ಹತ್ಥಿಅಸ್ಸರಥಧನುಥರುಲೇಖಮುದ್ದಾಸಿಕ್ಖಾಖಗ್ಗಮನ್ತಸುತಿ- ಸಮ್ಮುತಿಯುದ್ಧಯುಜ್ಝಾಪನಕಿರಿಯಾ ಕರಣೀಯಾ। ಅವಸೇಸಾನಂ ಪುಥುವೇಸ್ಸಸುದ್ದಾನಂ ಕಸಿ ವಣಿಜ್ಜಾ ಗೋರಕ್ಖಾ ಕರಣೀಯಾ। ಏವಮೇವ ಖೋ। ಮಹಾರಾಜ। ಅಕಮ್ಮಂ ಹೇತಂ ಜಿನಪುತ್ತಾನಂ ಯದಿದಂ ಪೂಜಾ। ಸಮ್ಮಸನಂ ಸಙ್ಖಾರಾನಂ। ಯೋನಿಸೋ ಮನಸಿಕಾರೋ। ಸತಿಪಟ್ಠಾನಾನುಪಸ್ಸನಾ। ಆರಮ್ಮಣಸಾರಗ್ಗಾಹೋ। ಕಿಲೇಸಯುದ್ಧಂ। ಸದತ್ಥಮನುಯುಞ್ಜನಾ। ಏತಂ ಜಿನಪುತ್ತಾನಂ ಕರಣೀಯಂ। ಅವಸೇಸಾನಂ ದೇವಮನುಸ್ಸಾನಂ ಪೂಜಾ ಕರಣೀಯಾ।>
      text <ಯಥಾ ವಾ ಪನ। ಮಹಾರಾಜ। ಬ್ರಾಹ್ಮಣಮಾಣವಕಾನಂ ಇರುವೇದಂ ಯಜುವೇದಂ ಸಾಮವೇದಂ ಅಥಬ್ಬಣವೇದಂ ಲಕ್ಖಣಂ ಇತಿಹಾಸಂ ಪುರಾಣಂ ನಿಘಣ್ಡು ಕೇಟುಭಂ ಅಕ್ಖರಪ್ಪಭೇದಂ ಪದಂ ವೇಯ್ಯಾಕರಣಂ ಭಾಸಮಗ್ಗಂ ಉಪ್ಪಾತಂ ಸುಪಿನಂ ನಿಮಿತ್ತಂ ಛಳಙ್ಗಂ ಚನ್ದಗ್ಗಾಹಂ ಸೂರಿಯಗ್ಗಾಹಂ ಸುಕ್ಕರಾಹುಚರಿತಂ ಉಳುಗ್ಗಹಯುದ್ಧಂ ದೇವದುನ್ದುಭಿಸ್ಸರಂ ಓಕ್ಕನ್ತಿ ಉಕ್ಕಾಪಾತಂ ಭೂಮಿಕಮ್ಮಂ ದಿಸಾದಾಹಂ ಭುಮ್ಮನ್ತಲಿಕ್ಖಂ ಜೋತಿಸಂ ಲೋಕಾಯತಿಕಂ ಸಾಚಕ್ಕಂ ಮಿಗಚಕ್ಕಂ ಅನ್ತರಚಕ್ಕಂ ಮಿಸ್ಸಕುಪ್ಪಾದಂ ಸಕುಣರುತರವಿತಂ ಸಿಕ್ಖಾ ಕರಣೀಯಾ। ಅವಸೇಸಾನಂ ಪುಥುವೇಸ್ಸಸುದ್ದಾನಂ ಕಸಿ ವಣಿಜ್ಜಾ ಗೋರಕ್ಖಾ ಕರಣೀಯಾ। ಏವಮೇವ ಖೋ। ಮಹಾರಾಜ। ಅಕಮ್ಮಂ ಹೇತಂ ಜಿನಪುತ್ತಾನಂ ಯದಿದಂ ಪೂಜಾ। ಸಮ್ಮಸನಂ ಸಙ್ಖಾರಾನಂ। ಯೋನಿಸೋ ಮನಸಿಕಾರೋ। ಸತಿಪಟ್ಠಾನಾನುಪಸ್ಸನಾ। ಆರಮ್ಮಣಸಾರಗ್ಗಾಹೋ। ಕಿಲೇಸಯುದ್ಧಂ। ಸದತ್ಥಮನುಯುಞ್ಜನಾ। ಏತಂ ಜಿನಪುತ್ತಾನಂ ಕರಣೀಯಂ। ಅವಸೇಸಾನಂ ದೇವಮನುಸ್ಸಾನಂ ಪೂಜಾ ಕರಣೀಯಾ। ತಸ್ಮಾ। ಮಹಾರಾಜ। ತಥಾಗತೋ ಮಾ ಇಮೇ ಅಕಮ್ಮೇ ಯುಞ್ಜನ್ತು। ಕಮ್ಮೇ ಇಮೇ ಯುಞ್ಜನ್ತೂತಿ ಆಹ ಅಬ್ಯಾವಟಾ ತುಮ್ಹೇ। ಆನನ್ದ। ಹೋಥ ತಥಾಗತಸ್ಸ ಸರೀರಪೂಜಾಯಾತಿ। ಯದೇತಂ। ಮಹಾರಾಜ। ತಥಾಗತೋ ನ ಭಣೇಯ್ಯ। ಪತ್ತಚೀವರಮ್ಪಿ ಅತ್ತನೋ ಪರಿಯಾದಾಪೇತ್ವಾ ಭಿಕ್ಖೂ ಬುದ್ಧಪೂಜಂ ಯೇವ ಕರೇಯ್ಯುನ್ತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಬುದ್ಧಪೂಜನಪಞ್ಹೋ ಸತ್ತಮೋ।>
    text <೮॥ ಪಾದಸಕಲಿಕಾಹತಪಞ್ಹೋ>
      text <೮>, <ಭನ್ತೇ ನಾಗಸೇನ। ತುಮ್ಹೇ ಭಣಥ ಭಗವತೋ ಗಚ್ಛನ್ತಸ್ಸ ಅಯಂ ಅಚೇತನಾ ಮಹಾಪಥವೀ ನಿನ್ನಂ ಉನ್ನಮತಿ। ಉನ್ನತಂ ಓನಮತೀತಿ। ಪುನ ಚ ಭಣಥ ಭಗವತೋ ಪಾದೋ ಸಕಲಿಕಾಯ ಖತೋತಿ। ಯಾ ಸಾ ಸಕಲಿಕಾ ಭಗವತೋ ಪಾದೇ ಪತಿತಾ। ಕಿಸ್ಸ ಪನ ಸಾ ಸಕಲಿಕಾ ಭಗವತೋ ಪಾದಾ ನ ನಿವತ್ತಾ। ಯದಿ। ಭನ್ತೇ ನಾಗಸೇನ। ಭಗವತೋ ಗಚ್ಛನ್ತಸ್ಸ ಅಯಂ ಅಚೇತನಾ ಮಹಾಪಥವೀ ನಿನ್ನಂ ಉನ್ನಮತಿ। ಉನ್ನತಂ ಓನಮತಿ। ತೇನ ಹಿ ಭಗವತೋ ಪಾದೋ ಸಕಲಿಕಾಯ ಖತೋತಿ ಯಂ ವಚನಂ। ತಂ ಮಿಚ್ಛಾ। ಯದಿ ಭಗವತೋ ಪಾದೋ ಸಕಲಿಕಾಯ ಖತೋ। ತೇನ ಹಿ ಭಗವತೋ ಗಚ್ಛನ್ತಸ್ಸ ಅಯಂ ಅಚೇತನಾ ಮಹಾಪಥವೀ ನಿನ್ನಂ ಉನ್ನಮತಿ ಉನ್ನತಂ ಓನಮತೀತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಸಚ್ಚಂ। ಮಹಾರಾಜ। ಅತ್ಥೇತಂ ಭಗವತೋ ಗಚ್ಛನ್ತಸ್ಸ ಅಯಂ ಅಚೇತನಾ ಮಹಾಪಥವೀ ನಿನ್ನಂ ಉನ್ನಮತಿ ಉನ್ನತಂ ಓನಮತಿ। ಭಗವತೋ ಚ ಪಾದೋ ಸಕಲಿಕಾಯ ಖತೋ। ನ ಚ ಪನ ಸಾ ಸಕಲಿಕಾ ಅತ್ತನೋ ಧಮ್ಮತಾಯ ಪತಿತಾ। ದೇವದತ್ತಸ್ಸ ಉಪಕ್ಕಮೇನ ಪತಿತಾ। ದೇವದತ್ತೋ। ಮಹಾರಾಜ। ಬಹೂನಿ ಜಾತಿಸತಸಹಸ್ಸಾನಿ ಭಗವತಿ ಆಘಾತಂ ಬನ್ಧಿ। ಸೋ ತೇನ ಆಘಾತೇನ ಮಹನ್ತಂ ಕೂಟಾಗಾರಪ್ಪಮಾಣಂ ಪಾಸಾಣಂ ಭಗವತೋ ಉಪರಿ ಪಾತೇಸ್ಸಾಮೀತಿ ಮುಞ್ಚಿ। ಅಥ ದ್ವೇ ಸೇಲಾ ಪಥವಿತೋ ಉಟ್ಠಹಿತ್ವಾ ತಂ ಪಾಸಾಣಂ ಸಮ್ಪಟಿಚ್ಛಿಂಸು। ಅಥ ನೇಸಂ ಸಮ್ಪಹಾರೇನ ಪಾಸಾಣತೋ ಪಪಟಿಕಾ ಭಿಜ್ಜಿತ್ವಾ ಯೇನ ವಾ ತೇನ ವಾ ಪತನ್ತೀ ಭಗವತೋ ಪಾದೇ ಪತಿತಾತಿ।>
      text <ಯಥಾ ಚ। ಭನ್ತೇ ನಾಗಸೇನ। ದ್ವೇ ಸೇಲಾ ಪಾಸಾಣಂ ಸಮ್ಪಟಿಚ್ಛಿಂಸು। ತಥೇವ ಪಪಟಿಕಾಪಿ ಸಮ್ಪಟಿಚ್ಛಿತಬ್ಬಾತಿ॥ ಸಮ್ಪಟಿಚ್ಛಿತಮ್ಪಿ। ಮಹಾರಾಜ। ಇಧೇಕಚ್ಚಂ ಪಗ್ಘರತಿ ಪಸವತಿ ನ ಠಾನಮುಪಗಚ್ಛತಿ। ಯಥಾ। ಮಹಾರಾಜ। ಉದಕಂ ಪಾಣಿನಾ ಗಹಿತಂ ಅಙ್ಗುಲನ್ತರಿಕಾಹಿ ಪಗ್ಘರತಿ ಪಸವತಿ ನ ಠಾನಮುಪಗಚ್ಛತಿ। ಖೀರಂ ತಕ್ಕಂ ಮಧುಂ ಸಪ್ಪಿ ತೇಸಂ ಮಚ್ಛರಸಂ ಮಂಸರಸಂ ಪಾಣಿನಾ ಗಹಿತಂ ಅಙ್ಗುಲನ್ತರಿಕಾಹಿ ಪಗ್ಘರತಿ ಪಸವತಿ ನ ಠಾನಮುಪಗಚ್ಛತಿ। ಏವಮೇವ ಖೋ। ಮಹಾರಾಜ। ಸಮ್ಪಟಿಚ್ಛನತ್ಥಂ ಉಪಗತಾನಂ ದ್ವಿನ್ನಂ ಸೇಲಾನಂ ಸಮ್ಪಹಾರೇನ ಪಾಸಾಣತೋ ಪಪಟಿಕಾ ಭಿಜ್ಜಿತ್ವಾ ಯೇನ ವಾ ತೇನ ವಾ ಪತನ್ತೀ ಭಗವತೋ ಪಾದೇ ಪತಿತಾ।>
      text <ಯಥಾ ವಾ ಪನ। ಮಹಾರಾಜ। ಸಣ್ಹಸುಖುಮಅಣುರಜಸಮಂ ಪುಳಿನಂ ಮುಟ್ಠಿನಾ ಗಹಿತಂ ಅಙ್ಗುಲನ್ತರಿಕಾಹಿ ಪಗ್ಘರತಿ ಪಸವತಿ ನ ಠಾನಮುಪಗಚ್ಛತಿ। ಏವಮೇವ ಖೋ। ಮಹಾರಾಜ। ಸಮ್ಪಟಿಚ್ಛನತ್ಥಂ ಉಪಗತಾನಂ ದ್ವಿನ್ನಂ ಸೇಲಾನಂ ಸಮ್ಪಹಾರೇನ ಪಾಸಾಣತೋ ಪಪಟಿಕಾ ಭಿಜ್ಜಿತ್ವಾ ಯೇನ ವಾ ತೇನ ವಾ ಪತನ್ತೀ ಭಗವತೋ ಪಾದೇ ಪತಿತಾ।>
      text <ಯಥಾ ವಾ ಪನ। ಮಹಾರಾಜ। ಕಬಳೋ ಮುಖೇನ ಗಹಿತೋ ಇಧೇಕಚ್ಚಸ್ಸ ಮುಖತೋ ಮುಚ್ಚಿತ್ವಾ ಪಗ್ಘರತಿ ಪಸವತಿ ನ ಠಾನಮುಪಗಚ್ಛತಿ। ಏವಮೇವ ಖೋ। ಮಹಾರಾಜ। ಸಮ್ಪಟಿಚ್ಛನತ್ಥಂ ಉಪಗತಾನಂ ದ್ವಿನ್ನಂ ಸೇಲಾನಂ ಸಮ್ಪಹಾರೇನ ಪಾಸಾಣತೋ ಪಪಟಿಕಾ ಭಿಜ್ಜಿತ್ವಾ ಯೇನ ವಾ ತೇನ ವಾ ಪತನ್ತೀ ಭಗವತೋ ಪಾದೇ ಪತಿತಾತಿ।>
      text <ಹೋತು। ಭನ್ತೇ ನಾಗಸೇನ। ಸೇಲೇಹಿ ಪಾಸಾಣೋ ಸಮ್ಪಟಿಚ್ಛಿತೋ। ಅಥ ಪಪಟಿಕಾಯಪಿ ಅಪಚಿತಿ ಕಾತಬ್ಬಾ ಯಥೇವ ಮಹಾಪಥವಿಯಾತಿ॥ ದ್ವಾದಸಿಮೇ। ಮಹಾರಾಜ। ಅಪಚಿತಿಂ ನ ಕರೋನ್ತಿ। ಕತಮೇ ದ್ವಾದಸ॥ ರತ್ತೋ ರಾಗವಸೇನ ಅಪಚಿತಿಂ ನ ಕರೋತಿ। ದುಟ್ಠೋ ದೋಸವಸೇನ। ಮೂಳ್ಹೋ ಮೋಹವಸೇನ। ಉನ್ನತೋ ಮಾನವಸೇನ। ನಿಗ್ಗುಣೋ ಅವಿಸೇಸತಾಯ। ಅತಿಥದ್ಧೋ ಅನಿಸೇಧನತಾಯ। ಹೀನೋ ಹೀನಸಭಾವತಾಯ। ವಚನಕರೋ ಅನಿಸ್ಸರತಾಯ। ಪಾಪೋ ಕದರಿಯತಾಯ। ದುಕ್ಖಾಪಿತೋ ಪಟಿದುಕ್ಖಾಪನತಾಯ। ಲುದ್ಧೋ ಲೋಭಾಭಿಭೂತತಾಯ। ಆಯೂಹಿತೋ ಅತ್ಥಸಾಧನತಾಯ ಅಪಚಿತಿಂ ನ ಕರೋತಿ। ಇಮೇ ಖೋ ಮಹಾರಾಜ ದ್ವಾದಸ ಅಪಚಿತಿಂ ನ ಕರೋನ್ತಿ। ಸಾ ಚ ಪನ ಪಪಟಿಕಾ ಪಾಸಾಣಸಮ್ಪಹಾರೇನ ಭಿಜ್ಜಿತ್ವಾ ಅನಿಮಿತ್ತಕತದಿಸಾ ಯೇನ ವಾ ತೇನ ವಾ ಪತಮಾನಾ ಭಗವತೋ ಪಾದೇ ಪತಿತಾ।>
      text <ಯಥಾ ವಾ ಪನ। ಮಹಾರಾಜ। ಸಣ್ಹಸುಖುಮಅಣುರಜೋ ಅನಿಲಬಲಸಮಾಹತೋ ಅನಿಮಿತ್ತಕತದಿಸೋ ಯೇನ ವಾ ತೇನ ವಾ ಅಭಿಕಿರತಿ। ಏವಮೇವ ಖೋ। ಮಹಾರಾಜ। ಸಾ ಪಪಟಿಕಾ ಪಾಸಾಣಸಮ್ಪಹಾರೇನ ಭಿಜ್ಜಿತ್ವಾ ಅನಿಮಿತ್ತಕತದಿಸಾ ಯೇನ ವಾ ತೇನ ವಾ ಪತಮಾನಾ ಭಗವತೋ ಪಾದೇ ಪತಿತಾ। ಯದಿ ಪನ। ಮಹಾರಾಜ। ಸಾ ಪಪಟಿಕಾ ಪಾಸಾಣತೋ ವಿಸುಂ ನ ಭವೇಯ್ಯ। ತಮ್ಪಿ ತೇ ಸೇಲಾ ಪಾಸಾಣಪಪಟಿಕಂ ಉಪ್ಪತಿತ್ವಾ ಗಣ್ಹೇಯ್ಯುಂ। ಏಸಾ ಪನ। ಮಹಾರಾಜ। ಪಪಟಿಕಾ ನ ಭೂಮಟ್ಠಾ ನ ಆಕಾಸಟ್ಠಾ। ಪಾಸಾಣಸಮ್ಪಹಾರವೇಗೇನ ಭಿಜ್ಜಿತ್ವಾ ಅನಿಮಿತ್ತಕತದಿಸಾ ಯೇನ ವಾ ತೇನ ವಾ ಪತಮಾನಾ ಭಗವತೋ ಪಾದೇ ಪತಿತಾ।>
      text <ಯಥಾ ವಾ ಪನ। ಮಹಾರಾಜ। ವಾತಮಣ್ಡಲಿಕಾಯ ಉಕ್ಖಿತ್ತಂ ಪುರಾಣಪಣ್ಣಂ ಅನಿಮಿತ್ತಕತದಿಸಂ ಯೇನ ವಾ ತೇನ ವಾ ಪತತಿ। ಏವಮೇವ ಖೋ। ಮಹಾರಾಜ। ಏಸಾ ಪಪಟಿಕಾ ಪಾಸಾಣಸಮ್ಪಹಾರವೇಗೇನ ಅನಿಮಿತ್ತಕತದಿಸಾ ಯೇನ ವಾ ತೇನ ವಾ ಪತಮಾನಾ ಭಗವತೋ ಪಾದೇ ಪತಿತಾ। ಅಪಿ ಚ। ಮಹಾರಾಜ। ಅಕತಞ್ಞುಸ್ಸ ಕದರಿಯಸ್ಸ ದೇವದತ್ತಸ್ಸ ದುಕ್ಖಾನುಭವನಾಯ ಪಪಟಿಕಾ ಭಗವತೋ ಪಾದೇ ಪತಿತಾತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಪಾದಸಕಲಿಕಾಹತಪಞ್ಹೋ ಅಟ್ಠಮೋ।>
    text <೯॥ ಅಗ್ಗಗ್ಗಸಮಣಪಞ್ಹೋ>
      text <೯>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಆಸವಾನಂ ಖಯಾ ಸಮಣೋ ಹೋತೀತಿ। ಪುನ ಚ ಭಣಿತಂ>
      text <ತತ್ರಿಮೇ ಚತ್ತಾರೋ ಧಮ್ಮಾ ಖನ್ತಿ ಅಪ್ಪಾಹಾರತಾ ರತಿವಿಪ್ಪಹಾನಂ ಆಕಿಞ್ಚಞ್ಞಂ। ಸಬ್ಬಾನಿ ಪನೇತಾನಿ ಅಪರಿಕ್ಖೀಣಾಸವಸ್ಸ ಸಕಿಲೇಸಸ್ಸೇವ ಹೋನ್ತಿ। ಯದಿ। ಭನ್ತೇ ನಾಗಸೇನ। ಆಸವಾನಂ ಖಯಾ ಸಮಣೋ ಹೋತಿ। ತೇನ ಹಿ ಚತುಬ್ಭಿ ಧಮ್ಮೇಹಿ ಸಮಙ್ಗಿಭೂತಂ। ತಂ ವೇ ನರಂ ಸಮಣಂ ಆಹು ಲೋಕೇತಿ ಯಂ ವಚನಂ। ತಂ ಮಿಚ್ಛಾ। ಯದಿ ಚತುಬ್ಭಿ ಧಮ್ಮೇಹಿ ಸಮಙ್ಗಿಭೂತೋ ಸಮಣೋ ಹೋತಿ। ತೇನ ಹಿ ಆಸವಾನಂ ಖಯಾ ಸಮಣೋ ಹೋತೀತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಆಸವಾನಂ ಖಯಾ ಸಮಣೋ ಹೋತೀತಿ। ಪುನ ಚ ಭಣಿತಂ ಚತುಬ್ಭಿ ಧಮ್ಮೇಹಿ ಸಮಙ್ಗಿಭೂತಂ। ತಂ ವೇ ನರಂ ಸಮಣಂ ಆಹು ಲೋಕೇತಿ। ತದಿದಂ। ಮಹಾರಾಜ। ವಚನಂ ತೇಸಂ ತೇಸಂ ಪುಗ್ಗಲಾನಂ ಗುಣವಸೇನ ಭಣಿತಂ ಚತುಬ್ಭಿ ಧಮ್ಮೇಹಿ ಸಮಙ್ಗಿಭೂತಂ। ತಂ ವೇ ನರಂ ಸಮಣಂ ಆಹು ಲೋಕೇತಿ। ಇದಂ ಪನ ನಿರವಸೇಸವಚನಂ ಆಸವಾನಂ ಖಯಾ ಸಮಣೋ ಹೋತೀತಿ।>
      text <ಅಪಿ ಚ। ಮಹಾರಾಜ। ಯೇ ಕೇಚಿ ಕಿಲೇಸೂಪಸಮಾಯ ಪಟಿಪನ್ನಾ। ತೇ ಸಬ್ಬೇ ಉಪಾದಾಯುಪಾದಾಯ ಸಮಣೋ ಖೀಣಾಸವೋ ಅಗ್ಗಮಕ್ಖಾಯತಿ। ಯಥಾ। ಮಹಾರಾಜ। ಯಾನಿ ಕಾನಿಚಿ ಜಲಜಥಲಜಪುಪ್ಫಾನಿ। ವಸ್ಸಿಕಂ ತೇಸಂ ಅಗ್ಗಮಕ್ಖಾಯತಿ। ಅವಸೇಸಾನಿ ಯಾನಿ ಕಾನಿಚಿ ವಿವಿಧಾನಿ ಪುಪ್ಫಜಾತಾನಿ। ಸಬ್ಬಾನಿ ತಾನಿ ಪುಪ್ಫಾನಿ ಯೇವ। ಉಪಾದಾಯುಪಾದಾಯ ಪನ ವಸ್ಸಿಕಂ ಯೇವ ಪುಪ್ಫಂ ಜನಸ್ಸ ಪತ್ಥಿತಂ ಪಿಹಯಿತಂ। ಏವಮೇವ ಖೋ। ಮಹಾರಾಜ। ಯೇ ಕೇಚಿ ಕಿಲೇಸೂಪಸಮಾಯ ಪಟಿಪನ್ನಾ। ತೇ ಸಬ್ಬೇ ಉಪಾದಾಯುಪಾದಾಯ ಸಮಣೋ ಖೀಣಾಸವೋ ಅಗ್ಗಮಕ್ಖಾಯತಿ।>
      text <ಯಥಾ ವಾ ಪನ। ಮಹಾರಾಜ। ಸಬ್ಬಧಞ್ಞಾನಂ ಸಾಲಿ ಅಗ್ಗಮಕ್ಖಾಯತಿ। ಯಾ ಕಾಚಿ ಅವಸೇಸಾ ವಿವಿಧಾ ಧಞ್ಞಜಾತಿಯೋ। ತಾ ಸಬ್ಬಾ ಉಪಾದಾಯುಪಾದಾಯ ಭೋಜನಾನಿ ಸರೀರಯಾಪನಾಯ। ಸಾಲಿ ಯೇವ ತೇಸಂ ಅಗ್ಗಮಕ್ಖಾಯತಿ। ಏವಮೇವ ಖೋ। ಮಹಾರಾಜ। ಯೇ ಕೇಚಿ ಕಿಲೇಸೂಪಸಮಾಯ ಪಟಿಪನ್ನಾ। ತೇ ಸಬ್ಬೇ ಉಪಾದಾಯುಪಾದಾಯ ಸಮಣೋ ಖೀಣಾಸವೋ ಅಗ್ಗಮಕ್ಖಾಯತೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಅಗ್ಗಗ್ಗಸಮಣಪಞ್ಹೋ ನವಮೋ।>
    text <೧೦॥ ವಣ್ಣಭಣನಪಞ್ಹೋ>
      text <೧೦>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಮಮಂ ವಾ। ಭಿಕ್ಖವೇ। ಪರೇ ವಣ್ಣಂ ಭಾಸೇಯ್ಯುಂ। ಧಮ್ಮಸ್ಸ ವಾ। ಸಙ್ಘಸ್ಸ ವಾ ವಣ್ಣಂ ಭಾಸೇಯ್ಯುಂ। ತತ್ರ ತುಮ್ಹೇಹಿ ನ ಆನನ್ದೋ। ನ ಸೋಮನಸ್ಸಂ। ನ ಚೇತಸೋ ಉಪ್ಪಿಲಾವಿತತ್ತಂ ಕರಣೀಯನ್ತಿ ಪುನ ಚ ತಥಾಗತೋ ಸೇಲಸ್ಸ ಬ್ರಾಹ್ಮಣಸ್ಸ ಯಥಾಭುಚ್ಚೇ ವಣ್ಣೇ ಭಞ್ಞಮಾನೇ ಆನನ್ದಿತೋ ಸುಮನೋ ಉಪ್ಪಿಲಾವಿತೋ ಭಿಯ್ಯೋ ಉತ್ತರಿಂ ಸಕಗುಣಂ ಪಕಿತ್ತೇಸಿ>
      text <ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ಮಮಂ ವಾ। ಭಿಕ್ಖವೇ। ಪರೇ ವಣ್ಣಂ ಭಾಸೇಯ್ಯುಂ। ಧಮ್ಮಸ್ಸ ವಾ ಸಙ್ಘಸ್ಸ ವಾ ವಣ್ಣಂ ಭಾಸೇಯ್ಯುಂ। ತತ್ರ ತುಮ್ಹೇಹಿ ನ ಆನನ್ದೋ। ನ ಸೋಮನಸ್ಸಂ। ನ ಚೇತಸೋ ಉಪ್ಪಿಲಾವಿತತ್ತಂ ಕರಣೀಯನ್ತಿ। ತೇನ ಹಿ ಸೇಲಸ್ಸ ಬ್ರಾಹ್ಮಣಸ್ಸ ಯಥಾಭುಚ್ಚೇ ವಣ್ಣೇ ಭಞ್ಞಮಾನೇ ಆನನ್ದಿತೋ ಸುಮನೋ ಉಪ್ಪಿಲಾವಿತೋ ಭಿಯ್ಯೋ ಉತ್ತರಿಂ ಸಕಗುಣಂ ಪಕಿತ್ತೇಸೀತಿ ಯಂ ವಚನಂ। ತಂ ಮಿಚ್ಛಾ। ಯದಿ ಸೇಲಸ್ಸ ಬ್ರಾಹ್ಮಣಸ್ಸ ಯಥಾಭುಚ್ಚೇ ವಣ್ಣೇ ಭಞ್ಞಮಾನೇ ಆನನ್ದಿತೋ ಸುಮನೋ ಉಪ್ಪಿಲಾವಿತೋ ಭಿಯ್ಯೋ ಉತ್ತರಿಂ ಸಕಗುಣಂ ಪಕಿತ್ತೇಸಿ। ತೇನ ಹಿ ಮಮಂ ವಾ। ಭಿಕ್ಖವೇ। ಪರೇ ವಣ್ಣಂ ಭಾಸೇಯ್ಯುಂ। ಧಮ್ಮಸ್ಸ ವಾ ಸಙ್ಘಸ್ಸ ವಾ ವಣ್ಣಂ ಭಾಸೇಯ್ಯುಂ। ತತ್ರ ತುಮ್ಹೇಹಿ ನ ಆನನ್ದೋ। ನ ಸೋಮನಸ್ಸಂ। ನ ಚೇತಸೋ ಉಪ್ಪಿಲಾವಿತತ್ತಂ ಕರಣೀಯನ್ತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಮಮಂ ವಾ। ಭಿಕ್ಖವೇ। ಪರೇ ವಣ್ಣಂ ಭಾಸೇಯ್ಯುಂ। ಧಮ್ಮಸ್ಸ ವಾ ಸಙ್ಘಸ್ಸ ವಾ ವಣ್ಣಂ ಭಾಸೇಯ್ಯುಂ। ತತ್ರ ತುಮ್ಹೇಹಿ ನ ಆನನ್ದೋ। ನ ಸೋಮನಸ್ಸಂ। ನ ಚೇತಸೋ ಉಪ್ಪಿಲಾವಿತತ್ತಂ ಕರಣೀಯನ್ತಿ। ಸೇಲಸ್ಸ ಚ ಬ್ರಾಹ್ಮಣಸ್ಸ ಯಥಾಭುಚ್ಚೇ ವಣ್ಣೇ ಭಞ್ಞಮಾನೇ ಭಿಯ್ಯೋ ಉತ್ತರಿಂ ಸಕಗುಣಂ ಪಕಿತ್ತಿತಂ>
      text <ಪಠಮಂ। ಮಹಾರಾಜ। ಭಗವತಾ ಧಮ್ಮಸ್ಸ ಸಭಾವಸರಸಲಕ್ಖಣಂ ಸಭಾವಂ ಅವಿತಥಂ ಭೂತಂ ತಚ್ಛಂ ತಥತ್ಥಂ ಪರಿದೀಪಯಮಾನೇನ ಭಣಿತಂ ಮಮಂ ವಾ ಭಿಕ್ಖವೇ। ಪರೇ ವಣ್ಣಂ ಭಾಸೇಯ್ಯುಂ। ಧಮ್ಮಸ್ಸ ವಾ ಸಙ್ಘಸ್ಸ ವಾ ವಣ್ಣಂ ಭಾಸೇಯ್ಯುಂ। ತತ್ರ ತುಮ್ಹೇಹಿ ನ ಆನನ್ದೋ। ನ ಸೋಮನಸ್ಸಂ। ನ ಚೇತಸೋ ಉಪ್ಪಿಲಾವಿತತ್ತಂ ಕರಣೀಯನ್ತಿ। ಯಂ ಪನ ಭಗವತಾ ಸೇಲಸ್ಸ ಬ್ರಾಹ್ಮಣಸ್ಸ ಯಥಾಭುಚ್ಚೇ ವಣ್ಣೇ ಭಞ್ಞಮಾನೇ ಭಿಯ್ಯೋ ಉತ್ತರಿಂ ಸಕಗುಣಂ ಪಕಿತ್ತಿತಂ ರಾಜಾಹಮಸ್ಮಿ ಸೇಲಾತಿ। ಧಮ್ಮರಾಜಾ ಅನುತ್ತರೋತಿ ತಂ ನ ಲಾಭಹೇತು। ನ ಯಸಹೇತು। ನ ಅತ್ತಹೇತು। ನ ಪಕ್ಖಹೇತು। ನ ಅನ್ತೇವಾಸಿಕಮ್ಯತಾಯ। ಅಥ ಖೋ ಅನುಕಮ್ಪಾಯ ಕಾರುಞ್ಞೇನ ಹಿತವಸೇನ ಏವಂ ಇಮಸ್ಸ ಧಮ್ಮಾಭಿಸಮಯೋ ಭವಿಸ್ಸತಿ ತಿಣ್ಣಞ್ಚ ಮಾಣವಕಸತಾನನ್ತಿ। ಏವಂ ಭಿಯ್ಯೋ ಉತ್ತರಿಂ ಸಕಗುಣಂ ಭಣಿತಂ ರಾಜಾಹಮಸ್ಮಿ ಸೇಲಾತಿ। ಧಮ್ಮರಾಜಾ ಅನುತ್ತರೋತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ವಣ್ಣಭಣನಪಞ್ಹೋ ದಸಮೋ।>
    text <೧೧॥ ಅಹಿಂಸಾನಿಗ್ಗಹಪಞ್ಹೋ>
      text <೧೧>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಅಹಿಂಸಯಂ ಪರಂ ಲೋಕೇ। ಪಿಯೋ ಹೋಹಿಸಿ ಮಾಮಕೋತಿ। ಪುನ ಚ ಭಣಿತಂ ನಿಗ್ಗಣ್ಹೇ ನಿಗ್ಗಹಾರಹಂ। ಪಗ್ಗಣ್ಹೇ ಪಗ್ಗಹಾರಹನ್ತಿ। ನಿಗ್ಗಹೋ ನಾಮ। ಭನ್ತೇ ನಾಗಸೇನ। ಹತ್ಥಚ್ಛೇದೋ ಪಾದಚ್ಛೇದೋ ವಧೋ ಬನ್ಧನಂ ಕಾರಣಾ ಮಾರಣಂ ಸನ್ತತಿವಿಕೋಪನಂ। ನ ಏತಂ ವಚನಂ ಭಗವತೋ ಯುತ್ತಂ। ನ ಚ ಭಗವಾ ಅರಹತಿ ಏತಂ ವಚನಂ ವತ್ತುಂ। ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ಅಹಿಂಸಯಂ ಪರಂ ಲೋಕೇ। ಪಿಯೋ ಹೋಹಿಸಿ ಮಾಮಕೋತಿ। ತೇನ ಹಿ ನಿಗ್ಗಣ್ಹೇ ನಿಗ್ಗಹಾರಹಂ। ಪಗ್ಗಣ್ಹೇ ಪಗ್ಗಹಾರಹನ್ತಿ ಯಂ ವಚನಂ। ತಂ ಮಿಚ್ಛಾ। ಯದಿ ತಥಾಗತೇನ ಭಣಿತಂ ನಿಗ್ಗಣ್ಹೇ ನಿಗ್ಗಹಾರಹಂ। ಪಗ್ಗಣ್ಹೇ ಪಗ್ಗಹಾರಹನ್ತಿ। ತೇನ ಹಿ ಅಹಿಂಸಯಂ ಪರಂ ಲೋಕೇ। ಪಿಯೋ ಹೋಹಿಸಿ ಮಾಮಕೋತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಅಹಿಂಸಯಂ ಪರಂ ಲೋಕೇ। ಪಿಯೋ ಹೋಹಿಸಿ ಮಾಮಕೋತಿ। ಭಣಿತಞ್ಚ ನಿಗ್ಗಣ್ಹೇ ನಿಗ್ಗಹಾರಹಂ। ಪಗ್ಗಣ್ಹೇ ಪಗ್ಗಹಾರಹನ್ತಿ। ಅಹಿಂಸಯಂ ಪರಂ ಲೋಕೇ। ಪಿಯೋ ಹೋಹಿಸಿ ಮಾಮಕೋತಿ ಸಬ್ಬೇಸಂ। ಮಹಾರಾಜ। ತಥಾಗತಾನಂ ಅನುಮತಂ ಏತಂ। ಏಸಾ ಅನುಸಿಟ್ಠಿ। ಏಸಾ ಧಮ್ಮದೇಸನಾ। ಧಮ್ಮೋ ಹಿ। ಮಹಾರಾಜ। ಅಹಿಂಸಾಲಕ್ಖಣೋ। ಸಭಾವವಚನಂ ಏತಂ। ಯಂ ಪನ। ಮಹಾರಾಜ। ತಥಾಗತೋ ಆಹ ನಿಗ್ಗಣ್ಹೇ ನಿಗ್ಗಹಾರಹಂ। ಪಗ್ಗಣ್ಹೇ ಪಗ್ಗಹಾರಹನ್ತಿ। ಭಾಸಾ ಏಸಾ। ಉದ್ಧತಂ। ಮಹಾರಾಜ। ಚಿತ್ತಂ ನಿಗ್ಗಹೇತಬ್ಬಂ। ಲೀನಂ ಚಿತ್ತಂ ಪಗ್ಗಹೇತಬ್ಬಂ। ಅಕುಸಲಂ ಚಿತ್ತಂ ನಿಗ್ಗಹೇತಬ್ಬಂ। ಕುಸಲಂ ಚಿತ್ತಂ ಪಗ್ಗಹೇತಬ್ಬಂ। ಅಯೋನಿಸೋ ಮನಸಿಕಾರೋ ನಿಗ್ಗಹೇತಬ್ಬೋ। ಯೋನಿಸೋ ಮನಸಿಕಾರೋ ಪಗ್ಗಹೇತಬ್ಬೋ। ಮಿಚ್ಛಾಪಟಿಪನ್ನೋ ನಿಗ್ಗಹೇತಬ್ಬೋ। ಸಮ್ಮಾಪಟಿಪನ್ನೋ ಪಗ್ಗಹೇತಬ್ಬೋ। ಅನರಿಯೋ ನಿಗ್ಗಹೇತಬ್ಬೋ ಅರಿಯೋ ಪಗ್ಗಹೇತಬ್ಬೋ। ಚೋರೋ ನಿಗ್ಗಹೇತಬ್ಬೋ। ಅಚೋರೋ ಪಗ್ಗಹೇತಬ್ಬೋತಿ।>
      text <ಹೋತು। ಭನ್ತೇ ನಾಗಸೇನ। ಇದಾನಿ ತ್ವಂ ಪಚ್ಚಾಗತೋಸಿ ಮಮ ವಿಸಯಂ। ಯಮಹಂ ಪುಚ್ಛಾಮಿ। ಸೋ ಮೇ ಅತ್ಥೋ ಉಪಗತೋ। ಚೋರೋ ಪನ। ಭನ್ತೇ ನಾಗಸೇನ। ನಿಗ್ಗಣ್ಹನ್ತೇನ ಕಥಂ ನಿಗ್ಗಹೇತಬ್ಬೋತಿ॥ ಚೋರೋ। ಮಹಾರಾಜ। ನಿಗ್ಗಣ್ಹನ್ತೇನ ಏವಂ ನಿಗ್ಗಹೇತಬ್ಬೋ। ಪರಿಭಾಸನೀಯೋ ಪರಿಭಾಸಿತಬ್ಬೋ। ದಣ್ಡನೀಯೋ ದಣ್ಡೇತಬ್ಬೋ। ಪಬ್ಬಾಜನೀಯೋ ಪಬ್ಬಾಜೇತಬ್ಬೋ। ಬನ್ಧನೀಯೋ ಬನ್ಧಿತಬ್ಬೋ। ಘಾತನೀಯೋ ಘಾತೇತಬ್ಬೋತಿ। ಯಂ ಪನ। ಭನ್ತೇ ನಾಗಸೇನ। ಚೋರಾನಂ ಘಾತನಂ। ತಂ ತಥಾಗತಾನಂ ಅನುಮತನ್ತಿ॥ ನ ಹಿ। ಮಹಾರಾಜಾತಿ। ಕಿಸ್ಸ ಪನ ಚೋರೋ ಅನುಸಾಸನೀಯೋ ಅನುಮತೋ ತಥಾಗತಾನನ್ತಿ॥ ಯೋ ಸೋ। ಮಹಾರಾಜ। ಘಾತೀಯತಿ। ನ ಸೋ ತಥಾಗತಾನಂ ಅನುಮತಿಯಾ ಘಾತೀಯತಿ। ಸಯಂಕತೇನ ಸೋ ಘಾತೀಯತಿ। ಅಪಿ ಚ ಧಮ್ಮಾನುಸಿಟ್ಠಿಯಾ ಅನುಸಾಸೀಯತಿ। ಸಕ್ಕಾ ಪನ। ಮಹಾರಾಜ। ತಯಾ ಪುರಿಸಂ ಅಕಾರಕಂ ಅನಪರಾಧಂ ವೀಥಿಯಂ ಚರನ್ತಂ ಗಹೇತ್ವಾ ಘಾತಯಿತುನ್ತಿ॥ ನ ಸಕ್ಕಾ। ಭನ್ತೇತಿ। ಕೇನ ಕಾರಣೇನ। ಮಹಾರಾಜಾತಿ॥ ಅಕಾರಕತ್ತಾ। ಭನ್ತೇತಿ। ಏವಮೇವ ಖೋ। ಮಹಾರಾಜ। ನ ಚೋರೋ ತಥಾಗತಾನಂ ಅನುಮತಿಯಾ ಹಞ್ಞತಿ। ಸಯಂಕತೇನ ಸೋ ಹಞ್ಞತಿ। ಕಿಂ ಪನೇತ್ಥ ಅನುಸಾಸಕೋ ಕಿಞ್ಚಿ ದೋಸಂ ಆಪಜ್ಜತೀತಿ॥ ನ ಹಿ ಭನ್ತೇತಿ। ತೇನ ಹಿ। ಮಹಾರಾಜ। ತಥಾಗತಾನಂ ಅನುಸಿಟ್ಠಿ ಸಮ್ಮಾನುಸಿಟ್ಠಿ ಹೋತೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಅಹಿಂಸಾನಿಗ್ಗಹಪಞ್ಹೋ ಏಕಾದಸಮೋ।>
    text <೧೨॥ ಭಿಕ್ಖುಪಣಾಮಿತಪಞ್ಹೋ>
      text <೧೨>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಅಕ್ಕೋಧನೋ ವಿಗತಖಿಲೋಹಮಸ್ಮೀತಿ। ಪುನ ಚ ತಥಾಗತೋ ಥೇರೇ ಸಾರಿಪುತ್ತಮೋಗ್ಗಲ್ಲಾನೇ ಸಪರಿಸೇ ಪಣಾಮೇಸಿ। ಕಿಂ ನು ಖೋ। ಭನ್ತೇ ನಾಗಸೇನ। ತಥಾಗತೋ ಕುಪಿತೋ ಪರಿಸಂ ಪಣಾಮೇಸಿ। ಉದಾಹು ತುಟ್ಠೋ ಪಣಾಮೇಸಿ। ಏತಂ ತಾವ ಜಾನಾಹಿ ಇಮಂ ನಾಮಾತಿ॥ ಯದಿ। ಭನ್ತೇ ನಾಗಸೇನ। ಕುಪಿತೋ ಪರಿಸಂ ಪಣಾಮೇಸಿ। ತೇನ ಹಿ ತಥಾಗತಸ್ಸ ಕೋಧೋ ಅಪ್ಪಟಿವತ್ತಿತೋ। ಯದಿ ತುಟ್ಠೋ ಪಣಾಮೇಸಿ। ತೇನ ಹಿ ಅವತ್ಥುಸ್ಮಿಂ ಅಜಾನನ್ತೇನ ಪಣಾಮಿತಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಅಕ್ಕೋಧನೋ ವಿಗತಖಿಲೋಹಮಸ್ಮೀತಿ। ಪಣಾಮಿತಾ ಚ ಥೇರಾ ಸಾರಿಪುತ್ತಮೋಗ್ಗಲ್ಲಾನಾ ಸಪರಿಸಾ। ತಞ್ಚ ಪನ ನ ಕೋಪೇನ। ಇಧ। ಮಹಾರಾಜ। ಕೋಚಿದೇವ ಪುರಿಸೋ ಮಹಾಪಥವಿಯಾ ಮೂಲೇ ವಾ ಖಾಣುಕೇ ವಾ ಪಾಸಾಣೇ ವಾ ಕಠಲೇ ವಾ ವಿಸಮೇ ವಾ ಭೂಮಿಭಾಗೇ ಖಲಿತ್ವಾ ಪತತಿ। ಅಪಿ ನು ಖೋ। ಮಹಾರಾಜ। ಮಹಾಪಥವೀ ಕುಪಿತಾ ತಂ ಪಾತೇತೀತಿ॥ ನ ಹಿ। ಭನ್ತೇ। ನತ್ಥಿ ಮಹಾಪಥವಿಯಾ ಕೋಪೋ ವಾ ಪಸಾದೋ ವಾ। ಅನುನಯಪ್ಪಟಿಘವಿಪ್ಪಮುತ್ತಾ ಮಹಾಪಥವೀ। ಸಯಮೇವ ಸೋ ಅಲಸೋ ಖಲಿತ್ವಾ ಪತಿತೋತಿ। ಏವಮೇವ ಖೋ। ಮಹಾರಾಜ। ನತ್ಥಿ ತಥಾಗತಾನಂ ಕೋಪೋ ವಾ ಪಸಾದೋ ವಾ। ಅನುನಯಪ್ಪಟಿಘವಿಪ್ಪಮುತ್ತಾ ತಥಾಗತಾ ಅರಹನ್ತೋ ಸಮ್ಮಾಸಮ್ಬುದ್ಧಾ। ಅಥ ಖೋ ಸಯಂ ಕತೇನೇವ ತೇ ಅತ್ತನೋ ಅಪರಾಧೇನ ಪಣಾಮಿತಾ।>
      text <ಇಧ ಪನ। ಮಹಾರಾಜ। ಮಹಾಸಮುದ್ದೋ ನ ಮತೇನ ಕುಣಪೇನ ಸಂವಸತಿ। ಯಂ ಹೋತಿ ಮಹಾಸಮುದ್ದೇ ಮತಂ ಕುಣಪಂ। ತಂ ಖಿಪ್ಪಮೇವ ನಿಚ್ಛುಭತಿ ಥಲಂ ಉಸ್ಸಾರೇತಿ। ಅಪಿ ನು ಖೋ। ಮಹಾರಾಜ। ಮಹಾಸಮುದ್ದೋ ಕುಪಿತೋ ತಂ ಕುಣಪಂ ನಿಚ್ಛುಭತೀತಿ॥ ನ ಹಿ। ಭನ್ತೇ। ನತ್ಥಿ ಮಹಾಸಮುದ್ದಸ್ಸ ಕೋಪೋ ವಾ ಪಸಾದೋ ವಾ। ಅನುನಯಪ್ಪಟಿಘವಿಪ್ಪಮುತ್ತೋ ಮಹಾಸಮುದ್ದೋತಿ। ಏವಮೇವ ಖೋ। ಮಹಾರಾಜ। ನತ್ಥಿ ತಥಾಗತಾನಂ ಕೋಪೋ ವಾ ಪಸಾದೋ ವಾ। ಅನುನಯಪ್ಪಟಿಘವಿಪ್ಪಮುತ್ತಾ ತಥಾಗತಾ ಅರಹನ್ತೋ ಸಮ್ಮಾಸಮ್ಬುದ್ಧಾ। ಅಥ ಖೋ ಸಯಂ ಕತೇನೇವ ತೇ ಅತ್ತನೋ ಅಪರಾಧೇನ ಪಣಾಮಿತಾ।>
      text <ಯಥಾ। ಮಹಾರಾಜ। ಪಥವಿಯಾ ಖಲಿತೋ ಪತೀಯತಿ। ಏವಂ ಜಿನಸಾಸನವರೇ ಖಲಿತೋ ಪಣಾಮೀಯತಿ। ಯಥಾ। ಮಹಾರಾಜ। ಸಮುದ್ದೇ ಮತಂ ಕುಣಪಂ ನಿಚ್ಛುಭೀಯತಿ। ಏವಂ ಜಿನಸಾಸನವರೇ ಖಲಿತೋ ಪಣಾಮೀಯತಿ। ಯಂ ಪನ ತೇ। ಮಹಾರಾಜ। ತಥಾಗತೋ ಪಣಾಮೇಸಿ। ತೇಸಂ ಅತ್ಥಕಾಮೋ ಹಿತಕಾಮೋ ಸುಖಕಾಮೋ ವಿಸುದ್ಧಿಕಾಮೋ ಏವಂ ಇಮೇ ಜಾತಿಜರಾಬ್ಯಾಧಿಮರಣೇಹಿ ಪರಿಮುಚ್ಚಿಸ್ಸನ್ತೀತಿ ಪಣಾಮೇಸೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಭಿಕ್ಖುಪಣಾಮಿತಪಞ್ಹೋ ದ್ವಾದಸಮೋ।>
      stand <ಪಣಾಮಿತವಗ್ಗೋ ತತಿಯೋ।>
      stand <ಇಮಸ್ಮಿಂ ವಗ್ಗೇ ದ್ವಾದಸ ಪಞ್ಹಾ।>
  text <೪॥ ಸಬ್ಬಞ್ಞುತಞಾಣವಗ್ಗೋ>
    text <೧॥ ಇದ್ಧಿಕಮ್ಮವಿಪಾಕಪಞ್ಹೋ>
      text <೧>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಏತದಗ್ಗಂ। ಭಿಕ್ಖವೇ। ಮಮ ಸಾವಕಾನಂ ಭಿಕ್ಖೂನಂ ಇದ್ಧಿಮನ್ತಾನಂ ಯದಿದಂ ಮಹಾಮೋಗ್ಗಲ್ಲಾನೋತಿ। ಪುನ ಚ ಕಿರ ಸೋ ಲಗುಳೇಹಿ ಪರಿಪೋಥಿತೋ ಭಿನ್ನಸೀಸೋ ಸಞ್ಚುಣ್ಣಿತಟ್ಠಿಮಂಸಧಮನಿಛಿನ್ನಪರಿಗತ್ತೋ ಪರಿನಿಬ್ಬುತೋ। ಯದಿ। ಭನ್ತೇ ನಾಗಸೇನ। ಥೇರೋ ಮಹಾಮೋಗ್ಗಲ್ಲಾನೋ ಇದ್ಧಿಯಾ ಕೋಟಿಂ ಗತೋ। ತೇನ ಹಿ ಲಗುಳೇಹಿ ಪೋಥಿತೋ ಪರಿನಿಬ್ಬುತೋತಿ ಯಂ ವಚನಂ। ತಂ ಮಿಚ್ಛಾ। ಯದಿ ಲಗುಳೇಹಿ ಪರಿಪೋಥಿತೋ ಪರಿನಿಬ್ಬುತೋ। ತೇನ ಹಿ ಇದ್ಧಿಯಾ ಕೋಟಿಂ ಗತೋತಿ ತಮ್ಪಿ ವಚನಂ ಮಿಚ್ಛಾ। ಕಿಂ ನ ಸಮತ್ಥೋ ಇದ್ಧಿಯಾ ಅತ್ತನೋ ಉಪಘಾತಂ ಅಪನಯಿತುಂ। ಸದೇವಕಸ್ಸಪಿ ಲೋಕಸ್ಸ ಪಟಿಸರಣಂ ಭವಿತುಂ ಅರಹೋತಿ॥ ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಏತದಗ್ಗಂ। ಭಿಕ್ಖವೇ। ಮಮ ಸಾವಕಾನಂ ಭಿಕ್ಖೂನಂ ಇದ್ಧಿಮನ್ತಾನಂ ಯದಿದಂ ಮಹಾಮೋಗ್ಗಲ್ಲಾನೋತಿ। ಆಯಸ್ಮಾ ಚ ಮಹಾಮೋಗ್ಗಲ್ಲಾನೋ ಲಗುಳಹತೋ ಪರಿನಿಬ್ಬುತೋ। ತಞ್ಚ ಪನ ಕಮ್ಮಾಧಿಗ್ಗಹಿತೇನಾತಿ।>
      text <ನನು। ಭನ್ತೇ ನಾಗಸೇನ। ಇದ್ಧಿಮತೋ ಇದ್ಧಿವಿಸಯೋಪಿ ಕಮ್ಮವಿಪಾಕೋಪಿ ದ್ವೇ ಅಚಿನ್ತಿಯಾ। ಅಚಿನ್ತಿಯೇನ ಅಚಿನ್ತಿಯಂ ಅಪನಯಿತಬ್ಬಂ। ಯಥಾ ನಾಮ। ಭನ್ತೇ। ಕೇಚಿ ಫಲಕಾಮಾ ಕಪಿತ್ಥೇನ ಕಪಿತ್ಥಂ ಪೋಥೇನ್ತಿ। ಅಮ್ಬೇನ ಅಮ್ಬಂ ಪೋಥೇನ್ತಿ। ಏವಮೇವ ಖೋ। ಭನ್ತೇ ನಾಗಸೇನ। ಅಚಿನ್ತಿಯೇನ ಅಚಿನ್ತಿಯಂ ಪೋಥಯಿತ್ವಾ ಅಪನೇತಬ್ಬನ್ತಿ॥ ಅಚಿನ್ತಿಯಾನಮ್ಪಿ। ಮಹಾರಾಜ। ಏಕಂ ಅಧಿಮತ್ತಂ ಬಲವತರಂ। ಯಥಾ। ಮಹಾರಾಜ। ಮಹಿಯಾ ರಾಜಾನೋ ಹೋನ್ತಿ ಸಮಜಚ್ಚಾ। ಸಮಜಚ್ಚಾನಮ್ಪಿ ತೇಸಂ ಏಕೋ ಸಬ್ಬೇ ಅಭಿಭವಿತ್ವಾ ಆಣಂ ಪವತ್ತೇತಿ। ಏವಮೇವ ಖೋ। ಮಹಾರಾಜ। ತೇಸಂ ಅಚಿನ್ತಿಯಾನಂ ಕಮ್ಮವಿಪಾಕಂ ಯೇವ ಅಧಿಮತ್ತಂ ಬಲವತರಂ। ಕಮ್ಮವಿಪಾಕಂ ಯೇವ ಸಬ್ಬೇ ಅಭಿಭವಿಯ ಆಣಂ ಪವತ್ತೇತಿ। ಕಮ್ಮಾಧಿಗ್ಗಹಿತಸ್ಸ ಅವಸೇಸಾ ಕಿರಿಯಾ ಓಕಾಸಂ ನ ಲಭನ್ತಿ।>
      text <ಇಧ ಪನ। ಮಹಾರಾಜ। ಕೋಚಿ ಪುರಿಸೋ ಕಿಸ್ಮಿಞ್ಚಿದೇವ ಪಕರಣೇ ಅಪರಜ್ಝತಿ। ನ ತಸ್ಸ ಮಾತಾ ವಾ ಪಿತಾ ವಾ ಭಗಿನೀ ವಾ ಭಾತರೋ ವಾ ಸಖೀ ವಾ ಸಹಾಯಕಾ ವಾ ತಾಯನ್ತಿ। ಅಥ ಖೋ ರಾಜಾ ಯೇವ ತತ್ಥ ಅಭಿಭವಿಯ ಆಣಂ ಪವತ್ತೇತಿ। ಕಿಂ ತತ್ಥ ಕಾರಣಂ॥ ಅಪರಾಧಿಕತಾ। ಏವಮೇವ ಖೋ। ಮಹಾರಾಜ। ತೇಸಂ ಅಚಿನ್ತಿಯಾನಂ ಕಮ್ಮವಿಪಾಕಂ ಯೇವ ಅಧಿಮತ್ತಂ ಬಲವತರಂ। ಕಮ್ಮವಿಪಾಕಂ ಯೇವ ಸಬ್ಬೇ ಅಭಿಭವಿಯ ಆಣಂ ಪವತ್ತೇತಿ। ಕಮ್ಮಾಧಿಗ್ಗಹಿತಸ್ಸ ಅವಸೇಸಾ ಕಿರಿಯಾ ಓಕಾಸಂ ನ ಲಭನ್ತಿ।>
      text <ಯಥಾ ವಾ ಪನ। ಮಹಾರಾಜ। ಮಹಿಯಾ ದವಡಾಹೇ ಸಮುಟ್ಠಿತೇ ಘಟಸಹಸ್ಸಮ್ಪಿ ಉದಕಂ ನ ಸಕ್ಕೋತಿ ನಿಬ್ಬಾಪೇತುಂ। ಅಥ ಖೋ ಅಗ್ಗಿ ಯೇವ ತತ್ಥ ಅಭಿಭವಿಯ ಆಣಂ ಪವತ್ತೇತಿ। ಕಿಂ ತತ್ಥ ಕಾರಣಂ॥ ಬಲವತಾ ತೇಜಸ್ಸ। ಏವಮೇವ ಖೋ। ಮಹಾರಾಜ। ತೇಸಂ ಅಚಿನ್ತಿಯಾನಂ ಕಮ್ಮವಿಪಾಕಂ ಯೇವ ಅಧಿಮತ್ತಂ ಬಲವತರಂ। ಕಮ್ಮವಿಪಾಕಂ ಯೇವ ಸಬ್ಬೇ ಅಭಿಭವಿಯ ಆಣಂ ಪವತ್ತೇತಿ। ಕಮ್ಮಾಧಿಗ್ಗಹಿತಸ್ಸ ಅವಸೇಸಾ ಕಿರಿಯಾ ಓಕಾಸಂ ನ ಲಭನ್ತಿ। ತಸ್ಮಾ। ಮಹಾರಾಜ। ಆಯಸ್ಮತೋ ಮಹಾಮೋಗ್ಗಲ್ಲಾನಸ್ಸ ಕಮ್ಮಾಧಿಗ್ಗಹಿತಸ್ಸ ಲಗುಳೇಹಿ ಪೋಥಿಯಮಾನಸ್ಸ ಇದ್ಧಿಯಾ ಸಮನ್ನಾಹಾರೋ ನಾಹೋಸೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಇದ್ಧಿಕಮ್ಮವಿಪಾಕಪಞ್ಹೋ ಪಠಮೋ।>
    text <೨॥ ಧಮ್ಮವಿನಯಪಟಿಚ್ಛನ್ನಾಪಟಿಚ್ಛನ್ನಪಞ್ಹೋ>
      text <೨>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ತಥಾಗತಪ್ಪವೇದಿತೋ। ಭಿಕ್ಖವೇ। ಧಮ್ಮವಿನಯೋ ವಿವಟೋ ವಿರೋಚತಿ ನೋ ಪಟಿಚ್ಛನ್ನೋತಿ। ಪುನ ಚ ಪಾತಿಮೋಕ್ಖುದ್ದೇಸೋ ಕೇವಲಞ್ಚ ವಿನಯಪಿಟಕಂ ಪಿಹಿತಂ ಪಟಿಚ್ಛನ್ನಂ। ಯದಿ। ಭನ್ತೇ ನಾಗಸೇನ। ಜಿನಸಾಸನೇ ಯುತ್ತಂ ವಾ ಪತ್ತಂ ವಾ ಸಮಯಂ ಲಭೇಥ। ವಿನಯಪಣ್ಣತ್ತಿ ವಿವಟಾ ಸೋಭೇಯ್ಯ। ಕೇನ ಕಾರಣೇನ॥ ಕೇವಲಂ ತತ್ಥ ಸಿಕ್ಖಾ ಸಂಯಮೋ ನಿಯಮೋ ಸೀಲಗುಣಆಚಾರಪಣ್ಣತ್ತಿ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ। ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ತಥಾಗತಪ್ಪವೇದಿತೋ। ಭಿಕ್ಖವೇ। ಧಮ್ಮವಿನಯೋ ವಿವಟೋ ವಿರೋಚತಿ ನೋ ಪಟಿಚ್ಛನ್ನೋತಿ। ತೇನ ಹಿ ಪಾತಿಮೋಕ್ಖುದ್ದೇಸೋ ಕೇವಲಞ್ಚ ವಿನಯಪಿಟಕಂ ಪಿಹಿತಂ ಪಟಿಚ್ಛನ್ನನ್ತಿ ಯಂ ವಚನಂ। ತಂ ಮಿಚ್ಛಾ। ಯದಿ ಪಾತಿಮೋಕ್ಖುದ್ದೇಸೋ ಕೇವಲಞ್ಚ ವಿನಯಪಿಟಕಂ ಪಿಹಿತಂ ಪಟಿಚ್ಛನ್ನಂ। ತೇನ ಹಿ ತಥಾಗತಪ್ಪವೇದಿತೋ। ಭಿಕ್ಖವೇ। ಧಮ್ಮವಿನಯೋ ವಿವಟೋ ವಿರೋಚತಿ ನೋ ಪಟಿಚ್ಛನ್ನೋತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ತಥಾಗತಪ್ಪವೇದಿತೋ। ಭಿಕ್ಖವೇ। ಧಮ್ಮವಿನಯೋ ವಿವಟೋ ವಿರೋಚತಿ ನೋ ಪಟಿಚ್ಛನ್ನೋತಿ। ಪುನ ಚ ಪಾತಿಮೋಕ್ಖುದ್ದೇಸೋ ಕೇವಲಞ್ಚ ವಿನಯಪಿಟಕಂ ಪಿಹಿತಂ ಪಟಿಚ್ಛನ್ನಂ। ತಞ್ಚ ಪನ ನ ಸಬ್ಬೇಸಂ। ಸೀಮಂ ಕತ್ವಾ ಪಿಹಿತಂ।>
      text <ತಿವಿಧೇನ। ಮಹಾರಾಜ। ಭಗವತಾ ಪಾತಿಮೋಕ್ಖುದ್ದೇಸೋ ಸೀಮಂ ಕತ್ವಾ ಪಿಹಿತೋ। ಪುಬ್ಬಕಾನಂ ತಥಾಗತಾನಂ ವಂಸವಸೇನ ಪಾತಿಮೋಕ್ಖುದ್ದೇಸೋ ಸೀಮಂ ಕತ್ವಾ ಪಿಹಿತೋ। ಧಮ್ಮಸ್ಸ ಗರುಕತ್ತಾ ಪಿಹಿತೋ। ಭಿಕ್ಖುಭೂಮಿಯಾ ಗರುಕತ್ತಾ ಪಿಹಿತೋ।>
      text <ಕಥಂ ಪುಬ್ಬಕಾನಂ ತಥಾಗತಾನಂ ವಂಸವಸೇನ ಪಾತಿಮೋಕ್ಖುದ್ದೇಸೋ ಸೀಮಂ ಕತ್ವಾ ಪಿಹಿತೋ। ಏಸೋ ವಂಸೋ। ಮಹಾರಾಜ। ಸಬ್ಬೇಸಂ ಪುಬ್ಬಕಾನಂ ತಥಾಗತಾನಂ ಯದಿದಂ ಭಿಕ್ಖುಮಜ್ಝೇ ಪಾತಿಮೋಕ್ಖುದ್ದೇಸೋ ಅವಸೇಸಾನಂ ಪಿಹಿತೋ। ಯಥಾ। ಮಹಾರಾಜ। ಖತ್ತಿಯಾನಂ ಖತ್ತಿಯಮಾಯಾ ಖತ್ತಿಯೇಸು ಯೇವ ಚರತಿ। ಏವಮೇತಂ ಖತ್ತಿಯಾನಂ ಲೋಕಸ್ಸ ಪವೇಣೀ ಅವಸೇಸಾನಂ ಪಿಹಿತಾ। ಏವಮೇವ ಖೋ। ಮಹಾರಾಜ। ಏಸೋ ವಂಸೋ ಸಬ್ಬೇಸಂ ಪುಬ್ಬಕಾನಂ ತಥಾಗತಾನಂ ಯದಿದಂ ಭಿಕ್ಖುಮಜ್ಝೇ ಪಾತಿಮೋಕ್ಖುದ್ದೇಸೋ ಅವಸೇಸಾನಂ ಪಿಹಿತೋ।>
      text <ಯಥಾ ವಾ ಪನ। ಮಹಾರಾಜ। ಮಹಿಯಾ ಗಣಾ ವತ್ತನ್ತಿ। ಸೇಯ್ಯಥಿದಂ। ಮಲ್ಲಾ ಅತೋಣಾ ಪಬ್ಬತಾ ಧಮ್ಮಗಿರಿಯಾ ಬ್ರಹ್ಮಗಿರಿಯಾ ನಟಕಾ ನಚ್ಚಕಾ ಲಙ್ಘಕಾ ಪಿಸಾಚಾ ಮಣಿಭದ್ದಾ ಪುಣ್ಣಬದ್ಧಾ ಚನ್ದಿಮಸೂರಿಯಾ ಸಿರಿದೇವತಾ ಕಾಲಿದೇವತಾ। ಸಿವಾ ವಸುದೇವಾ ಘನಿಕಾ ಅಸಿಪಾಸಾ ಭದ್ದಿಪುತ್ತಾತಿ। ತೇಸಂ ತೇಸಂ ರಹಸ್ಸಂ ತೇಸು ತೇಸು ಗಣೇಸು ಯೇವ ಚರತಿ। ಅವಸೇಸಾನಂ ಪಿಹಿತಂ। ಏವಮೇವ ಖೋ। ಮಹಾರಾಜ। ಏಸೋ ವಂಸೋ ಸಬ್ಬೇಸಂ ಪುಬ್ಬಕಾನಂ ತಥಾಗತಾನಂ ಯದಿದಂ ಭಿಕ್ಖುಮಜ್ಝೇ ಪಾತಿಮೋಕ್ಖುದ್ದೇಸೋ ಅವಸೇಸಾನಂ ಪಿಹಿತೋ। ಏವಂ ಪುಬ್ಬಕಾನಂ ತಥಾಗತಾನಂ ವಂಸವಸೇನ ಪಾತಿಮೋಕ್ಖುದ್ದೇಸೋ ಸೀಮಂ ಕತ್ವಾ ಪಿಹಿತೋ।>
      text <ಕಥಂ ಧಮ್ಮಸ್ಸ ಗರುಕತ್ತಾ ಪಾತಿಮೋಕ್ಖುದ್ದೇಸೋ ಸೀಮಂ ಕತ್ವಾ ಪಿಹಿತೋ॥ ಧಮ್ಮೋ। ಮಹಾರಾಜ। ಗರುಕೋ ಭಾರಿಯೋ। ತತ್ಥ ಸಮ್ಮತ್ತಕಾರೀ ಅಞ್ಞಂ ಆರಾಧೇತಿ। ತಂ ತತ್ಥ ಪರಮ್ಪರಾಸಮ್ಮತ್ತಕಾರಿತಾಯ ಪಾಪುಣಾತಿ। ನ ತಂ ತತ್ಥ ಪರಮ್ಪರಾಸಮ್ಮತ್ತಕಾರಿತಾಯ ಪಾಪುಣಾತಿ। ಮಾ ಚಾಯಂ ಸಾರಧಮ್ಮೋ ವರಧಮ್ಮೋ ಅಸಮ್ಮತ್ತಕಾರೀನಂ ಹತ್ಥಗತೋ ಓಞ್ಞಾತೋ ಅವಞ್ಞಾತೋ ಹೀಳಿತೋ ಖೀಳಿತೋ ಗರಹಿತೋ ಭವತು। ಮಾ ಚಾಯಂ ಸಾರಧಮ್ಮೋ ವರಧಮ್ಮೋ ದುಜ್ಜನಗತೋ ಓಞ್ಞಾತೋ ಅವಞ್ಞಾತೋ ಹೀಳಿತೋ ಖೀಳಿತೋ ಗರಹಿತೋ ಭವತೂತಿ। ಏವಂ ಧಮ್ಮಸ್ಸ ಗರುಕತ್ತಾ ಪಾತಿಮೋಕ್ಖುದ್ದೇಸೋ ಸೀಮಂ ಕತ್ವಾ ಪಿಹಿತೋ।>
      text <ಯಥಾ। ಮಹಾರಾಜ। ಸಾರವರಪವರಅಭಿಜಾತಜಾತಿಮನ್ತರತ್ತಲೋಹಿತಚನ್ದನಂ ನಾಮ ಸವರಪುರಮನುಗತಂ ಓಞ್ಞಾತಂ ಅವಞ್ಞಾತಂ ಹೀಳಿತಂ ಖೀಳಿತಂ ಗರಹಿತಂ ಭವತಿ। ಏವಮೇವ ಖೋ। ಮಹಾರಾಜ। ಮಾ ಚಾಯಂ ಸಾರಧಮ್ಮೋ ವರಧಮ್ಮೋ ಪರಮ್ಪರಾಅಸಮ್ಮತ್ತಕಾರೀನಂ ಹತ್ಥಗತೋ ಓಞ್ಞಾತೋ ಅವಞ್ಞಾತೋ ಹೀಳಿತೋ ಖೀಳಿತೋ ಗರಹಿತೋ ಭವತು। ಮಾ ಚಾಯಂ ಸಾರಧಮ್ಮೋ ವರಧಮ್ಮೋ ದುಜ್ಜನಗತೋ ಓಞ್ಞಾತೋ ಅವಞ್ಞಾತೋ ಹೀಳಿತೋ ಖೀಳಿತೋ ಗರಹಿತೋ ಭವತೂತಿ। ಏವಂ ಧಮ್ಮಸ್ಸ ಗರುಕತ್ತಾ ಪಾತಿಮೋಕ್ಖುದ್ದೇಸೋ ಸೀಮಂ ಕತ್ವಾ ಪಿಹಿತೋ।>
      text <ಕಥಂ ಭಿಕ್ಖುಭೂಮಿಯಾ ಗರುಕತ್ತಾ ಪಾತಿಮೋಕ್ಖುದ್ದೇಸೋ ಸೀಮಂ ಕತ್ವಾ ಪಿಹಿತೋ। ಭಿಕ್ಖುಭಾವೋ ಖೋ। ಮಹಾರಾಜ। ಲೋಕೇ ಅತುಲಿಯೋ ಅಪ್ಪಮಾಣೋ ಅನಗ್ಘಿಯೋ। ನ ಸಕ್ಕಾ ಕೇನಚಿ ಅಗ್ಘಾಪೇತುಂ ತುಲೇತುಂ ಪರಿಮೇತುಂ। ಮಾಯಂ ಏವರೂಪೇ ಭಿಕ್ಖುಭಾವೇ ಠಿತೋ ಲೋಕೇನ ಸಮಸಮೋ ಭವತೂತಿ ಭಿಕ್ಖೂನಂ ಯೇವ ಅನ್ತರೇ ಪಾತಿಮೋಕ್ಖುದ್ದೇಸೋ ಚರತಿ। ಯಥಾ। ಮಹಾರಾಜ। ಲೋಕೇ ವರಪವರಭಣ್ಡಂ ವತ್ಥಂ ವಾ ಅತ್ಥರಣಂ ವಾ ಗಜತುರಙ್ಗರಥಸುವಣ್ಣರಜತಮಣಿಮುತ್ತಾಇತ್ಥಿರತನಾದೀನಿ ವಾ ವಿಜಿತಕಮ್ಮಸೂರಾ ವಾ ಸಬ್ಬೇ ತೇ ರಾಜಾನಮುಪಗಚ್ಛನ್ತಿ। ಏವಮೇವ ಖೋ। ಮಹಾರಾಜ। ಯಾವತಾ ಲೋಕೇ ಸುಗತಾಗಮಪರಿಯತ್ತಿಆಚಾರಸಂಯಮಸೀಲಸಂವರಗುಣಾ। ಸಬ್ಬೇ ತೇ ಭಿಕ್ಖುಸಙ್ಘಮುಪಗತಾ ಭವನ್ತಿ। ಏವಂ ಭಿಕ್ಖುಭೂಮಿಯಾ ಗರುಕತ್ತಾ ಪಾತಿಮೋಕ್ಖುದ್ದೇಸೋ ಸೀಮಂ ಕತ್ವಾ ಪಿಹಿತೋತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಿಟಿಚ್ಛಾಮೀತಿ।>
      stand <ಧಮ್ಮವಿನಯಪಟಿಚ್ಛನ್ನಾಪಟಿಚ್ಛನ್ನಪಞ್ಹೋ ದುತಿಯೋ।>
    text <೩॥ ಮುಸಾವಾದಗರುಲಹುಭಾವಪಞ್ಹೋ>
      text <೩>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಸಮ್ಪಜಾನಮುಸಾವಾದೇ ಪಾರಾಜಿಕೋ ಹೋತೀತಿ। ಪುನ ಚ ಭಣಿತಂ ಸಮ್ಪಜಾನಮುಸಾವಾದೇ ಲಹುಕಂ ಆಪತ್ತಿಂ ಆಪಜ್ಜತಿ ಏಕಸ್ಸ ಸನ್ತಿಕೇ ದೇಸನಾವತ್ಥುಕನ್ತಿ। ಭನ್ತೇ ನಾಗಸೇನ। ಕೋ ಪನೇತ್ಥ ವಿಸೇಸೋ। ಕಿಂ ಕಾರಣಂ। ಯಞ್ಚೇಕೇನ ಮುಸಾವಾದೇನ ಉಚ್ಛಿಜ್ಜತಿ। ಯಞ್ಚೇಕೇನ ಮುಸಾವಾದೇನ ಸತೇಕಿಚ್ಛೋ ಹೋತಿ॥ ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ಸಮ್ಪಜಾನಮುಸಾವಾದೇ ಪಾರಾಜಿಕೋ ಹೋತೀತಿ। ತೇನ ಹಿ ಸಮ್ಪಜಾನಮುಸಾವಾದೇ ಲಹುಕಂ ಆಪತ್ತಿಂ ಆಪಜ್ಜತಿ ಏಕಸ್ಸ ಸನ್ತಿಕೇ ದೇಸನಾವತ್ಥುಕನ್ತಿ ಯಂ ವಚನಂ। ತಂ ಮಿಚ್ಛಾ। ಯದಿ ತಥಾಗತೇನ ಭಣಿತಂ ಸಮ್ಪಜಾನಮುಸಾವಾದೇ ಲಹುಕಂ ಆಪತ್ತಿಂ ಆಪಜ್ಜತಿ ಏಕಸ್ಸ ಸನ್ತಿಕೇ ದೇಸನಾವತ್ಥುಕನ್ತಿ। ತೇನ ಹಿ ಸಮ್ಪಜಾನಮುಸಾವಾದೇ ಪಾರಾಜಿಕೋ ಹೋತೀತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಸಮ್ಪಜಾನಮುಸಾವಾದೇ ಪಾರಾಜಿಕೋ ಹೋತೀತಿ। ಭಣಿತಞ್ಚ ಸಮ್ಪಜಾನಮುಸಾವಾದೇ ಲಹುಕಂ ಆಪತ್ತಿಂ ಆಪಜ್ಜತಿ ಏಕಸ್ಸ ಸನ್ತಿಕೇ ದೇಸನಾವತ್ಥುಕನ್ತಿ। ತಞ್ಚ ಪನ ವತ್ಥುವಸೇನ ಗರುಕಲಹುಕಂ ಹೋತಿ। ತಂ ಕಿಂ ಮಞ್ಞಸಿ। ಮಹಾರಾಜ। ಇಧ ಕೋಚಿ ಪುರಿಸೋ ಪರಸ್ಸ ಪಾಣಿನಾ ಪಹಾರಂ ದದೇಯ್ಯ। ತಸ್ಸ ತುಮ್ಹೇ ಕಿಂ ದಣ್ಡಂ ಧಾರೇಥಾತಿ॥ ಯದಿ ಸೋ। ಭನ್ತೇ। ಆಹ ನಕ್ಖಮಾಮೀತಿ। ತಸ್ಸ ಮಯಂ ಅಕ್ಖಮಮಾನೇ ಕಹಾಪಣಂ ಹರಾಪೇಮಾತಿ ಇಧ ಪನ। ಮಹಾರಾಜ। ಸೋ ಯೇವ ಪುರಿಸೋ ತವ ಪಾಣಿನಾ ಪಹಾರಂ ದದೇಯ್ಯ। ತಸ್ಸ ಪನ ಕೋ ದಣ್ಡೋತಿ॥ ಹತ್ಥಮ್ಪಿಸ್ಸ। ಭನ್ತೇ। ಛೇದಾಪೇಯ್ಯಾಮ। ಪಾದಮ್ಪಿ ಛೇದಾಪೇಯ್ಯಾಮ। ಯಾವ ಸೀಸಂ ಕಳೀರಚ್ಛೇಜ್ಜಂ ಛೇದಾಪೇಯ್ಯಾಮ। ಸಬ್ಬಮ್ಪಿ ತಂ ಗೇಹಂ ವಿಲುಮ್ಪಾಪೇಯ್ಯಾಮ। ಉಭತೋಪಕ್ಖೇ ಯಾವ ಸತ್ತಮಂ ಕುಲಂ ಸಮುಗ್ಘಾತಾಪೇಯ್ಯಾಮಾತಿ। ಕೋ ಪನೇತ್ಥ। ಮಹಾರಾಜ। ವಿಸೇಸೋ। ಕಿಂ ಕಾರಣಂ। ಯಂ ಏಕಸ್ಸ ಪಾಣಿಪ್ಪಹಾರೇ ಸುಖುಮೋ ಕಹಾಪಣೋ ದಣ್ಡೋ। ಯಂ ತವ ಪಾಣಿಪ್ಪಹಾರೇ ಹತ್ಥಚ್ಛೇಜ್ಜಂ ಪಾದಚ್ಛೇಜ್ಜಂ ಯಾವ ಕಳೀರಚ್ಛೇಜ್ಜಂ ಸಬ್ಬಗೇಹಾದಾನಂ ಉಭತೋಪಕ್ಖೇ ಯಾವ ಸತ್ತಮಕುಲಾ ಸಮುಗ್ಘಾತೋತಿ॥ ಮನುಸ್ಸನ್ತರೇನ। ಭನ್ತೇತಿ। ಏವಮೇವ ಖೋ। ಮಹಾರಾಜ। ಸಮ್ಪಜಾನಮುಸಾವಾದೋ ವತ್ಥುವಸೇನ ಗರುಕಲಹುಕೋ ಹೋತೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಮುಸಾವಾದಗರುಲಹುಭಾವಪಞ್ಹೋ ತತಿಯೋ।>
    text <೪॥ ಬೋಧಿಸತ್ತಧಮ್ಮತಾಪಞ್ಹೋ>
      text <೪>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಧಮ್ಮತಾಧಮ್ಮಪರಿಯಾಯೇ ಪುಬ್ಬೇವ ಬೋಧಿಸತ್ತಾನಂ ಮಾತಾಪಿತರೋ ನಿಯತಾ ಹೋನ್ತಿ। ಬೋಧಿ ನಿಯತಾ ಹೋತಿ। ಅಗ್ಗಸಾವಕಾ ನಿಯತಾ ಹೋನ್ತಿ। ಪುತ್ತೋ ನಿಯತೋ ಹೋತಿ। ಉಪಟ್ಠಾಕೋ ನಿಯತೋ ಹೋತೀತಿ। ಪುನ ಚ ತುಮ್ಹೇ ಭಣಥ ತುಸಿತೇ ಕಾಯೇ ಠಿತೋ ಬೋಧಿಸತ್ತೋ ಅಟ್ಠ ಮಹಾವಿಲೋಕನಾನಿ ವಿಲೋಕೇತಿ। ಕಾಲಂ ವಿಲೋಕೇತಿ। ದೀಪಂ ವಿಲೋಕೇತಿ। ದೇಸಂ ವಿಲೋಕೇತಿ। ಕುಲಂ ವಿಲೋಕೇತಿ। ಜನೇತ್ತಿಂ ವಿಲೋಕೇತಿ। ಆಯುಂ ವಿಲೋಕೇತಿ। ಮಾಸಂ ವಿಲೋಕೇತಿ। ನೇಕ್ಖಮ್ಮಂ ವಿಲೋಕೇತೀತಿ। ಭನ್ತೇ ನಾಗಸೇನ। ಅಪರಿಪಕ್ಕೇ ಞಾಣೇ ಬುಜ್ಝನಂ ನತ್ಥಿ। ಪರಿಪಕ್ಕೇ ಞಾಣೇ ನ ಸಕ್ಕಾ ನಿಮೇಸನ್ತರಮ್ಪಿ ಆಗಮೇತುಂ। ಅನತಿಕ್ಕಮನೀಯಂ ಪರಿಪಕ್ಕಮಾನಸಂ। ಕಸ್ಮಾ ಬೋಧಿಸತ್ತೋ ಕಾಲಂ ವಿಲೋಕೇಹಿ ಕಮ್ಹಿ ಕಾಲೇ ಉಪ್ಪಜ್ಜಾಮೀತಿ। ಅಪರಿಪಕ್ಕೇ ಞಾಣೇ ಬುಜ್ಝನಂ ನತ್ಥಿ। ಪರಿಪಕ್ಕೇ ಞಾಣೇ ನ ಸಕ್ಕಾ ನಿಮೇಸನ್ತರಮ್ಪಿ ಆಗಮೇತುಂ। ಕಸ್ಮಾ ಬೋಧಿಸತ್ತೋ ಕುಲಂ ವಿಲೋಕೇತಿ ಕುಮ್ಹಿ ಕುಲೇ ಉಪ್ಪಜ್ಜಾಮೀತಿ। ಯದಿ। ಭನ್ತೇ ನಾಗಸೇನ। ಪುಬ್ಬೇವ ಬೋಧಿಸತ್ತಸ್ಸ ಮಾತಾಪಿತರೋ ನಿಯತಾ। ತೇನ ಹಿ ಕುಲಂ ವಿಲೋಕೇತೀತಿ ಯಂ ವಚನಂ। ತಂ ಮಿಚ್ಛಾ। ಯದಿ ಕುಲಂ ವಿಲೋಕೇತಿ। ತೇನ ಹಿ ಪುಬ್ಬೇವ ಬೋಧಿಸತ್ತಸ್ಸ ಮಾತಾಪಿತರೋ ನಿಯತಾತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ನಿಯತಾ। ಮಹಾರಾಜ। ಪುಬ್ಬೇವ ಬೋಧಿಸತ್ತಸ್ಸ ಮಾತಾಪಿತರೋ। ಕುಲಞ್ಚ ಬೋಧಿಸತ್ತೋ ವಿಲೋಕೇತಿ। ಕಿನ್ತಿ ಪನ ಕುಲಂ ವಿಲೋಕೇತಿ ಯೇ ಮೇ ಮಾತಾಪಿತರೋ। ತೇ ಖತ್ತಿಯಾ ಉದಾಹು ಬ್ರಾಹ್ಮಣಾತಿ। ಏವಂ ಕುಲಂ ವಿಲೋಕೇತಿ।>
      text <ಅಟ್ಠನ್ನಂ। ಮಹಾರಾಜ। ಪುಬ್ಬೇವ ಅನಾಗತಂ ಓಲೋಕೇತಬ್ಬಂ ಹೋತಿ। ಕತಮೇಸಂ ಅಟ್ಠನ್ನಂ॥ ವಾಣಿಜಸ್ಸ। ಮಹಾರಾಜ। ಪುಬ್ಬೇವ ವಿಕ್ಕಯಭಣ್ಡಂ ಓಲೋಕೇತಬ್ಬಂ ಹೋತಿ। ಹತ್ಥಿನಾಗಸ್ಸ ಪುಬ್ಬೇವ ಸೋಣ್ಡಾಯ ಅನಾಗತೋ ಮಗ್ಗೋ ಓಲೋಕೇತಬ್ಬೋ ಹೋತಿ। ಸಾಕಟಿಕಸ್ಸ ಪುಬ್ಬೇವ ಅನಾಗತಂ ತಿತ್ಥಂ ಓಲೋಕೇತಬ್ಬಂ ಹೋತಿ। ನಿಯಾಮಕಸ್ಸ ಪುಬ್ಬೇವ ಅನಾಗತಂ ತೀರಂ ಓಲೋಕೇತ್ವಾ ನಾವಾ ಪೇಸೇತಬ್ಬಾ ಹೋತಿ। ಭಿಸಕ್ಕಸ್ಸ ಪುಬ್ಬೇವ ಆಯುಂ ಓಲೋಕೇತ್ವಾ ಆತುರೋ ಉಪಸಙ್ಕಮಿತಬ್ಬೋ ಹೋತಿ। ಉತ್ತರಸೇತುಸ್ಸ ಪುಬ್ಬೇವ ಥಿರಾಥಿರಭಾವಂ ಜಾನಿತ್ವಾ ಅಭಿರುಹಿತಬ್ಬಂ ಹೋತಿ। ಭಿಕ್ಖುಸ್ಸ ಪುಬ್ಬೇವ ಅನಾಗತಂ ಕಾಲಂ ಪಚ್ಚವೇಕ್ಖಿತ್ವಾ ಭೋಜನಂ ಭುಞ್ಜಿತಬ್ಬಂ ಹೋತಿ। ಬೋಧಿಸತ್ತಾನಂ ಪುಬ್ಬೇವ ಕುಲಂ ಓಲೋಕೇತಬ್ಬಂ ಹೋತಿ ಖತ್ತಿಯಕುಲಂ ವಾ ಬ್ರಾಹ್ಮಣಕುಲಂ ವಾತಿ। ಇಮೇಸಂ ಖೋ। ಮಹಾರಾಜ। ಅಟ್ಠನ್ನಂ ಪುಬ್ಬೇವ ಅನಾಗತಂ ಓಲೋಕೇತಬ್ಬಂ ಹೋತೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಬೋಧಿಸತ್ತಧಮ್ಮತಾಪಞ್ಹೋ ಚತುತ್ಥೋ।>
    text <೫॥ ಅತ್ತನಿಪಾತನಪಞ್ಹೋ>
      text <೫>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ನ। ಭಿಕ್ಖವೇ। ಅತ್ತಾನಂ ಪಾತೇತಬ್ಬಂ। ಯೋ ಪಾತೇಯ್ಯ। ಯಥಾಧಮ್ಮೋ ಕಾರೇತಬ್ಬೋತಿ। ಪುನ ಚ ತುಮ್ಹೇ ಭಣಥ ಯತ್ಥ ಕತ್ಥಚಿ ಭಗವಾ ಸಾವಕಾನಂ ಧಮ್ಮಂ ದೇಸಯಮಾನೋ ಅನೇಕಪರಿಯಾಯೇನ ಜಾತಿಯಾ ಜರಾಯ ಬ್ಯಾಧಿನೋ ಮರಣಸ್ಸ ಸಮುಚ್ಛೇದಾಯ ಧಮ್ಮಂ ದೇಸೇತಿ। ಯೋ ಹಿ ಕೋಚಿ ಜಾತಿಜರಾಬ್ಯಾಧಿಮರಣಂ ಸಮತಿಕ್ಕಮತಿ। ತಂ ಪರಮಾಯ ಪಸಂಸಾಯ ಪಸಂಸತೀತಿ। ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ನ। ಭಿಕ್ಖವೇ। ಅತ್ತಾನಂ ಪಾತೇತಬ್ಬಂ। ಯೋ ಪಾತೇಯ್ಯ। ಯಥಾಧಮ್ಮೋ ಕಾರೇತಬ್ಬೋತಿ। ತೇನ ಹಿ ಜಾತಿಯಾ ಜರಾಯ ಬ್ಯಾಧಿನೋ ಮರಣಸ್ಸ ಸಮುಚ್ಛೇದಾಯ ಧಮ್ಮಂ ದೇಸೇತೀತಿ ಯಂ ವಚನಂ। ತಂ ಮಿಚ್ಛಾ। ಯದಿ ಜಾತಿಯಾ ಜರಾಯ ಬ್ಯಾಧಿನೋ ಮರಣಸ್ಸ ಸಮುಚ್ಛೇದಾಯ ಧಮ್ಮಂ ದೇಸೇತಿ। ತೇನ ಹಿ ನ। ಭಿಕ್ಖವೇ। ಅತ್ತಾನಂ ಪಾತೇತಬ್ಬಂ। ಯೋ ಪಾತೇಯ್ಯ। ಯಥಾಧಮ್ಮೋ ಕಾರೇತಬ್ಬೋತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ನ। ಭಿಕ್ಖವೇ। ಅತ್ತಾನಂ ಪಾತೇತಬ್ಬಂ। ಯೋ ಪಾತೇಯ್ಯ। ಯಥಾಧಮ್ಮೋ ಕಾರೇತಬ್ಬೋತಿ। ಯತ್ಥ ಕತ್ಥಚಿ ಭಗವತಾ ಸಾವಕಾನಂ ಧಮ್ಮಂ ದೇಸಯಾಮಾನೇನ ಚ ಅನೇಕಪರಿಯಾಯೇನ ಜಾತಿಯಾ ಜರಾಯ ಬ್ಯಾಧಿನೋ ಮರಣಸ್ಸ ಸಮುಚ್ಛೇದಾಯ ಧಮ್ಮೋ ದೇಸಿತೋ। ತತ್ಥ ಪನ ಕಾರಣಂ ಅತ್ಥಿ। ಯೇನ ಭಗವಾ ಕಾರಣೇನ ಪಟಿಕ್ಖಿಪಿ ಸಮಾದಪೇಸಿ ಚಾತಿ।>
      text <ಕಿಂ ಪನೇತ್ಥ। ಭನ್ತೇ ನಾಗಸೇನ। ಕಾರಣಂ। ಯೇನ ಭಗವಾ ಕಾರಣೇನ ಪಟಿಕ್ಖಿಪಿ ಸಮಾದಪೇಸಿ ಚಾತಿ॥ ಸೀಲವಾ। ಮಹಾರಾಜ। ಸೀಲಸಮ್ಪನ್ನೋ ಅಗದಸಮೋ ಸತ್ತಾನಂ ಕಿಲೇಸವಿಸವಿನಾಸನೇ। ಓಸಧಸಮೋ ಸತ್ತಾನಂ ಕಿಲೇಸಬ್ಯಾಧಿವೂಪಸಮೇ। ಉದಕಸಮೋ ಸತ್ತಾನಂ ಕಿಲೇಸರಜೋಜಲ್ಲಾಪಹರಣೇ। ಮಣಿರತನಸಮೋ ಸತ್ತಾನಂ ಸಬ್ಬಸಮ್ಪತ್ತಿದಾನೇ। ನಾವಾಸಮೋ ಸತ್ತಾನಂ ಚತುರೋಘಪಾರಗಮನೇ। ಸತ್ಥವಾಹಸಮೋ ಸತ್ತಾನಂ ಜಾತಿಕನ್ತಾರತಾರಣೇ। ವಾತಸಮೋ ಸತ್ತಾನಂ ತಿವಿಧಗ್ಗಿಸನ್ತಾಪನಿಬ್ಬಾಪನೇ। ಮಹಾಮೇಘಸಮೋ ಸತ್ತಾನಂ ಮಾನಸಪರಿಪೂರಣೇ। ಆಚರಿಯಸಮೋ ಸತ್ತಾನಂ ಕುಸಲಸಿಕ್ಖಾಪನೇ। ಸುದೇಸಕಸಮೋ ಸತ್ತಾನಂ ಖೇಮಪಥಮಾಚಿಕ್ಖಣೇ। ಏವರೂಪೋ। ಮಹಾರಾಜ। ಬಹುಗುಣೋ ಅನೇಕಗುಣೋ ಅಪ್ಪಮಾಣಗುಣೋ ಗುಣರಾಸಿ ಗುಣಪುಞ್ಜೋ ಸತ್ತಾನಂ ವಡ್ಢಿಕರೋ ಸೀಲವಾ ಮಾ ವಿನಸ್ಸೀತಿ ಸತ್ತಾನಂ ಅನುಕಮ್ಪಾಯ ಭಗವಾ ಸಿಕ್ಖಾಪದಂ ಪಞ್ಞಪೇಸಿ ನ। ಭಿಕ್ಖವೇ। ಅತ್ತಾನಂ ಪಾತೇತಬ್ಬಂ। ಯೋ ಪಾತೇಯ್ಯ। ಯಥಾಧಮ್ಮೋ ಕಾರೇತಬ್ಬೋತಿ। ಇದಮೇತ್ಥ। ಮಹಾರಾಜ। ಕಾರಣಂ। ಯೇನ ಕಾರಣೇನ ಭಗವಾ ಪಟಿಕ್ಖಿಪಿ। ಭಾಸಿತಮ್ಪೇತಂ। ಮಹಾರಾಜ। ಥೇರೇನ ಕುಮಾರಕಸ್ಸಪೇನ ವಿಚಿತ್ರಕಥಿಕೇನ ಪಾಯಾಸಿರಾಜಞ್ಞಸ್ಸ ಪರಲೋಕಂ ದೀಪಯಮಾನೇನ ಯಥಾ ಯಥಾ ಖೋ ರಾಜಞ್ಞ ಸಮಣಬ್ರಾಹ್ಮಣಾ ಸೀಲವನ್ತೋ ಕಲ್ಯಾಣಧಮ್ಮಾ ಚಿರಂ ದೀಘಮದ್ಧಾನಂ ತಿಟ್ಠನ್ತಿ। ತಥಾ ತಥಾ ಬಹುಂ ಪುಞ್ಞಂ ಪಸವನ್ತಿ। ಬಹುಜನಹಿತಾಯ ಚ ಪಟಿಪಜ್ಜನ್ತಿ ಬಹುಜನಸುಖಾಯ ಲೋಕಾನುಕಮ್ಪಾಯ ಅತ್ಥಾಯ ಹಿತಾಯ ಸುಖಾಯ ದೇವಮನುಸ್ಸಾನನ್ತಿ।>
      text <ಕೇನ ಪನ ಕಾರಣೇನ ಭಗವಾ ಸಮಾದಪೇಸಿ॥ ಜಾತಿಪಿ। ಮಹಾರಾಜ। ದುಕ್ಖಾ। ಜರಾಪಿ ದುಕ್ಖಾ। ಬ್ಯಾಧಿಪಿ ದುಕ್ಖೋ। ಮರಣಮ್ಪಿ ದುಕ್ಖಂ। ಸೋಕೋಪಿ ದುಕ್ಖೋ। ಪರಿದೇವೋಪಿ ದುಕ್ಖೋ। ದುಕ್ಖಮ್ಪಿ ದುಕ್ಖಂ। ದೋಮನಸ್ಸಮ್ಪಿ ದುಕ್ಖಂ। ಉಪಾಯಾಸೋಪಿ ದುಕ್ಖೋ। ಅಪ್ಪಿಯೇಹಿ ಸಮ್ಪಯೋಗೋಪಿ ದುಕ್ಖೋ। ಪಿಯೇಹಿ ವಿಪ್ಪಯೋಗೋಪಿ ದುಕ್ಖೋ। ಮಾತುಮರಣಮ್ಪಿ ದುಕ್ಖಂ। ಪಿತುಮರಣಮ್ಪಿ ದುಕ್ಖಂ। ಭಾತುಮರಣಮ್ಪಿ ದುಕ್ಖಂ। ಭಗಿನಿಮರಣಮ್ಪಿ ದುಕ್ಖಂ। ಪುತ್ತಮರಣಮ್ಪಿ ದುಕ್ಖಂ। ದಾರಮರಣಮ್ಪಿ ದುಕ್ಖಂ। ದಾಸಮರಣಮ್ಪಿ ದುಕ್ಖಂ। ಞಾತಿಮರಣಮ್ಪಿ ದುಕ್ಖಂ। ಞಾತಿಬ್ಯಸನಮ್ಪಿ ದುಕ್ಖಂ। ರೋಗಬ್ಯಸನಮ್ಪಿ ದುಕ್ಖಂ। ಭೋಗಬ್ಯಸನಮ್ಪಿ ದುಕ್ಖಂ। ಸೀಲಬ್ಯಸನಮ್ಪಿ ದುಕ್ಖಂ। ದಿಟ್ಠಿಬ್ಯಸನಮ್ಪಿ ದುಕ್ಖಂ। ರಾಜಭಯಮ್ಪಿ ದುಕ್ಖಂ। ಚೋರಭಯಮ್ಪಿ ದುಕ್ಖಂ। ವೇರಿಭಯಮ್ಪಿ ದುಕ್ಖಂ। ದುಬ್ಭಿಕ್ಖಭಯಮ್ಪಿ ದುಕ್ಖಂ। ಅಗ್ಗಿಭಯಮ್ಪಿ ದುಕ್ಖಂ। ಉದಕಭಯಮ್ಪಿ ದುಕ್ಖಂ। ಊಮಿಭಯಮ್ಪಿ ದುಕ್ಖಂ। ಆವಟ್ಟಭಯಮ್ಪಿ ದುಕ್ಖಂ। ಕುಮ್ಭೀಲಭಯಮ್ಪಿ ದುಕ್ಖಂ। ಸುಸುಕಾಭಯಮ್ಪಿ ದುಕ್ಖಂ। ಅತ್ತಾನುವಾದಭಯಮ್ಪಿ ದುಕ್ಖಂ। ಪರಾನುವಾದಭಯಮ್ಪಿ ದುಕ್ಖಂ। ದಣ್ಡಭಯಮ್ಪಿ ದುಕ್ಖಂ। ದುಗ್ಗತಿಭಯಮ್ಪಿ ದುಕ್ಖಂ। ಪರಿಸಾಸಾರಜ್ಜಭಯಮ್ಪಿ ದುಕ್ಖಂ। ಆಜೀವಕಭಯಮ್ಪಿ ದುಕ್ಖಂ। ಮರಣಭಯಮ್ಪಿ ದುಕ್ಖಂ। ವೇತ್ತೇಹಿ ತಾಳನಮ್ಪಿ ದುಕ್ಖಂ। ಕಸಾಹಿ ತಾಳನಮ್ಪಿ ದುಕ್ಖಂ। ಅದ್ಧದಣ್ಡಕೇಹಿ ತಾಳನಮ್ಪಿ ದುಕ್ಖಂ। ಹತ್ಥಚ್ಛೇದನಮ್ಪಿ ದುಕ್ಖಂ। ಪಾದಚ್ಛೇದನಮ್ಪಿ ದುಕ್ಖಂ। ಹತ್ಥಪಾದಚ್ಛೇದನಮ್ಪಿ ದುಕ್ಖಂ। ಕಣ್ಣಚ್ಛೇದನಮ್ಪಿ ದುಕ್ಖಂ। ನಾಸಚ್ಛೇದನಮ್ಪಿ ದುಕ್ಖಂ। ಕಣ್ಣನಾಸಚ್ಛೇದನಮ್ಪಿ ದುಕ್ಖಂ। ಬಿಲಙ್ಗಥಾಲಿಕಮ್ಪಿ ದುಕ್ಖಂ। ಸಙ್ಖಮುಣ್ಡಿಕಮ್ಪಿ ದುಕ್ಖಂ। ರಾಹುಮುಖಮ್ಪಿ ದುಕ್ಖಂ। ಜೋತಿಮಾಲಿಕಮ್ಪಿ ದುಕ್ಖಂ। ಹತ್ಥಪಜ್ಜೋತಿಕಮ್ಪಿ ದುಕ್ಖಂ। ಏರಕವತ್ತಿಕಮ್ಪಿ ದುಕ್ಖಂ। ಚೀರಕವಾಸಿಕಮ್ಪಿ ದುಕ್ಖಂ। ಏಣೇಯ್ಯಕಮ್ಪಿ ದುಕ್ಖಂ। ಬಳಿಸಮಂಸಿಕಮ್ಪಿ ದುಕ್ಖಂ। ಕಹಾಪಣಿಕಮ್ಪಿ ದುಕ್ಖಂ। ಖಾರಾಪತಚ್ಛಿಕಮ್ಪಿ ದುಕ್ಖಂ। ಪಲಿಘಪರಿವತ್ತಿಕಮ್ಪಿ ದುಕ್ಖಂ। ಪಲಾಲಪೀಠಕಮ್ಪಿ ದುಕ್ಖಂ। ತತ್ತೇನ ತೇಲೇನ ಓಸಿಞ್ಚನಮ್ಪಿ ದುಕ್ಖಂ। ಸುನಖೇಹಿ ಖಾದಾಪನಮ್ಪಿ ದುಕ್ಖಂ। ಜೀವಸೂಲಾರೋಪನಮ್ಪಿ ದುಕ್ಖಂ। ಅಸಿನಾ ಸೀಸಚ್ಛೇದನಮ್ಪಿ ದುಕ್ಖಂ। ಏವರೂಪಾನಿ। ಮಹಾರಾಜ। ಬಹುವಿಧಾನಿ ಅನೇಕವಿಧಾನಿ ದುಕ್ಖಾನಿ ಸಂಸಾರಗತೋ ಅನುಭವತಿ।>
      text <ಯಥಾ। ಮಹಾರಾಜ। ಹಿಮವನ್ತಪಬ್ಬತೇ ಅಭಿವುಟ್ಠಂ ಉದಕಂ ಗಙ್ಗಾಯ ನದಿಯಾ ಪಾಸಾಣ ಸಕ್ಖರ ಖರ ಮರುಮ್ಬ ಆವಟ್ಟ ಗಗ್ಗಲಕ ಊಮಿಕವಙ್ಕಚದಿಕ ಆವರಣನೀವರಣಮೂಲಕಸಾಖಾಸು ಪರಿಯೋತ್ಥರತಿ। ಏವಮೇವ ಖೋ। ಮಹಾರಾಜ। ಏವರೂಪಾನಿ ಬಹುವಿಧಾನಿ ಅನೇಕವಿಧಾನಿ ದುಕ್ಖಾನಿ ಸಂಸಾರಗತೋ ಅನುಭವತಿ। ಪವತ್ತಂ। ಮಹಾರಾಜ। ದುಕ್ಖಂ। ಅಪ್ಪವತ್ತಂ ಸುಖಂ। ಅಪ್ಪವತ್ತಸ್ಸ ಗುಣಂ ಪವತ್ತಸ್ಸ ಚ ಭಯಂ ದೀಪಯಮಾನೋ। ಮಹಾರಾಜ। ಭಗವಾ ಅಪ್ಪವತ್ತಸ್ಸ ಸಚ್ಛಿಕಿರಿಯಾಯ ಜಾತಿಜರಾಬ್ಯಾಧಿಮರಣಸಮತಿಕ್ಕಮಾಯ ಸಮಾದಪೇಸಿ। ಇದಮೇತ್ಥ। ಮಹಾರಾಜ। ಕಾರಣಂ। ಯೇನ ಕಾರಣೇನ ಭಗವಾ ಸಮಾದಪೇಸೀತಿ। ಸಾಧು। ಭನ್ತೇ ನಾಗಸೇನ। ಸುನಿಬ್ಬೇಠಿತೋ ಪಞ್ಹೋ। ಸುಕಥಿತಂ ಕಾರಣಂ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಅತ್ತನಿಪಾತನಪಞ್ಹೋ ಪಞ್ಚಮೋ।>
    text <೬॥ ಮೇತ್ತಾಭಾವನಾನಿಸಂಸಪಞ್ಹೋ>
      text <೬>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಮೇತ್ತಾಯ। ಭಿಕ್ಖವೇ। ಚೇತೋವಿಮುತ್ತಿಯಾ ಆಸೇವಿತಾಯ ಭಾವಿತಾಯ ಬಹುಲೀಕತಾಯ ಯಾನೀಕತಾಯ ವತ್ಥುಕತಾಯ ಅನುಟ್ಠಿತಾಯ ಪರಿಚಿತಾಯ ಸುಸಮಾರದ್ಧಾಯ ಏಕಾದಸಾನಿಸಂಸಾ ಪಾಟಿಕಙ್ಖಾ। ಕತಮೇ ಏಕಾದಸ॥ ಸುಖಂ ಸುಪತಿ। ಸುಖಂ ಪಟಿಬುಜ್ಝತಿ। ನ ಪಾಪಕಂ ಸುಪಿನಂ ಪಸ್ಸತಿ। ಮನುಸ್ಸಾನಂ ಪಿಯೋ ಹೋತಿ। ಅಮನುಸ್ಸಾನಂ ಪಿಯೋ ಹೋತಿ। ದೇವತಾ ರಕ್ಖನ್ತಿ। ನಾಸ್ಸ ಅಗ್ಗಿ ವಾ ವಿಸಂ ವಾ ಸತ್ಥಂ ವಾ ಕಮತಿ। ತುವಟಂ ಚಿತ್ತಂ ಸಮಾಧಿಯತಿ। ಮುಖವಣ್ಣೋ ವಿಪ್ಪಸೀದತಿ। ಅಸಮ್ಮೂಳ್ಹೋ ಕಾಲಂ ಕರೋತಿ। ಉತ್ತರಿಂ ಅಪ್ಪಟಿವಿಜ್ಝನ್ತೋ ಬ್ರಹ್ಮಲೋಕೂಪಗೋ ಹೋತೀತಿ। ಪುನ ಚ ತುಮ್ಹೇ ಭಣಥ ಸಾಮೋ ಕುಮಾರೋ ಮೇತ್ತಾವಿಹಾರೀ ಮಿಗಸಙ್ಘೇನ ಪರಿವುತೋ ಪವನೇ ವಿಚರನ್ತೋ ಪೀಳಿಯಕ್ಖೇನ ರಞ್ಞಾ ವಿದ್ಧೋ ವಿಸಪೀತೇನ ಸಲ್ಲೇನ ತತ್ಥೇವ ಮುಚ್ಛಿತೋ ಪತಿತೋತಿ।>
      text <ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ಮೇತ್ತಾಯ ಭಿಕ್ಖವೇ…ಪೇ॰… ಬ್ರಹ್ಮಲೋಕೂಪಗೋ ಹೋತೀತಿ। ತೇನ ಹಿ ಸಾಮೋ ಕುಮಾರೋ ಮೇತ್ತಾವಿಹಾರೀ ಮಿಗಸಙ್ಘೇನ ಪರಿವುತೋ ಪವನೇ ವಿಚರನ್ತೋ ಪೀಳಿಯಕ್ಖೇನ ರಞ್ಞಾ ವಿದ್ಧೋ ವಿಸಪೀತೇನ ಸಲ್ಲೇನ ತತ್ಥೇವ ಮುಚ್ಛಿತೋ ಪತಿತೋತಿ ಯಂ ವಚನಂ। ತಂ ಮಿಚ್ಛಾ। ಯದಿ ಸಾಮೋ ಕುಮಾರೋ ಮೇತ್ತಾವಿಹಾರೀ ಮಿಗಸಙ್ಘೇನ ಪರಿವುತೋ ಪವನೇ ವಿಚರನ್ತೋ ಪೀಳಿಯಕ್ಖೇನ ರಞ್ಞಾ ವಿದ್ಧೋ ವಿಸಪೀತೇನ ಸಲ್ಲೇನ ತತ್ಥೇವ ಮುಚ್ಛಿತೋ ಪತಿತೋ। ತೇನ ಹಿ ಮೇತ್ತಾಯ। ಭಿಕ್ಖವೇ…ಪೇ॰… ಸತ್ಥಂ ವಾ ಕಮತೀತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ಸುನಿಪುಣೋ ಪರಿಸಣ್ಹೋ ಸುಖುಮೋ ಗಮ್ಭೀರೋ। ಅಪಿ ಸುನಿಪುಣಾನಂ ಮನುಜಾನಂ ಗತ್ತೇ ಸೇದಂ ಮೋಚೇಯ್ಯ। ಸೋ ತವಾನುಪ್ಪತ್ತೋ। ವಿಜಟೇಹಿ ತಂ ಮಹಾಜಟಾಜಟಿತಂ। ಅನಾಗತಾನಂ ಜಿನಪುತ್ತಾನಂ ಚಕ್ಖುಂ ದೇಹಿ ನಿಬ್ಬಾಹನಾಯಾತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಮೇತ್ತಾಯ ಭಿಕ್ಖವೇ…ಪೇ॰॥ ಸತ್ಥಂ ವಾ ಕಮತೀತಿ। ಸಾಮೋ ಚ ಕುಮಾರೋ ಮೇತ್ತಾವಿಹಾರೀ ಮಿಗಸಙ್ಘೇನ ಪರಿವುತೋ ಪವನೇ ವಿಚರನ್ತೋ ಪೀಳಿಯಕ್ಖೇನ ರಞ್ಞಾ ವಿದ್ಧೋ ವಿಸಪೀತೇನ ಸಲ್ಲೇನ ತತ್ಥೇವ ಮುಚ್ಛಿತೋ ಪತಿತೋ। ತತ್ಥ ಪನ। ಮಹಾರಾಜ। ಕಾರಣಂ ಅತ್ಥಿ। ಕತಮಂ ತತ್ಥ ಕಾರಣಂ॥ ನೇತೇ। ಮಹಾರಾಜ। ಗುಣಾ ಪುಗ್ಗಲಸ್ಸ। ಮೇತ್ತಾಭಾವನಾಯೇತೇ ಗುಣಾ। ಸಾಮೋ। ಮಹಾರಾಜ। ಕುಮಾರೋ ಘಟಂ ಉಕ್ಖಿಪನ್ತೋ ತಸ್ಮಿಂ ಖಣೇ ಮೇತ್ತಾಭಾವನಾಯ ಪಮತ್ತೋ ಅಹೋಸಿ।>
      text <ಯಸ್ಮಿಂ। ಮಹಾರಾಜ। ಖಣೇ ಪುಗ್ಗಲೋ ಮೇತ್ತಂ ಸಮಾಪನ್ನೋ ಹೋತಿ। ನ ತಸ್ಸ ಪುಗ್ಗಲಸ್ಸ ತಸ್ಮಿಂ ಖಣೇ ಅಗ್ಗಿ ವಾ ವಿಸಂ ವಾ ಸತ್ಥಂ ವಾ ಕಮತಿ। ತಸ್ಸ ಯೇ ಕೇಚಿ ಅಹಿತಕಾಮಾ ಉಪಗನ್ತ್ವಾ ತಂ ನ ಪಸ್ಸನ್ತಿ। ನ ತಸ್ಮಿಂ ಓಕಾಸಂ ಲಭನ್ತಿ। ನೇತೇ। ಮಹಾರಾಜ। ಗುಣಾ ಪುಗ್ಗಲಸ್ಸ। ಮೇತ್ತಾಭಾವನಾಯೇತೇ ಗುಣಾ। ಇಧ। ಮಹಾರಾಜ। ಪುರಿಸೋ ಸಙ್ಗಾಮಸೂರೋ ಅಭೇಜ್ಜಕವಚಜಾಲಿಕಂ ಸನ್ನಯ್ಹಿತ್ವಾ ಸಙ್ಗಾಮಂ ಓತರೇಯ್ಯ। ತಸ್ಸ ಸರಾ ಖಿತ್ತಾ ಉಪಗನ್ತ್ವಾ ಪತನ್ತಿ ವಿಕಿರನ್ತಿ। ನ ತಸ್ಮಿಂ ಓಕಾಸಂ ಲಭನ್ತಿ। ನೇಸೋ। ಮಹಾರಾಜ। ಗುಣೋ ಸಙ್ಗಾಮಸೂರಸ್ಸ। ಅಭೇಜ್ಜಕವಚಜಾಲಿಕಾಯೇಸೋ ಗುಣೋ। ಯಸ್ಸ ಸರಾ ಖಿತ್ತಾ ಉಪಗನ್ತ್ವಾ ಪತನ್ತಿ ವಿಕಿರನ್ತಿ। ಏವಮೇವ ಖೋ। ಮಹಾರಾಜ। ನೇತೇ ಗುಣಾ ಪುಗ್ಗಲಸ್ಸ। ಮೇತ್ತಾಭಾವನಾಯೇತೇ ಗುಣಾ।>
      text <ಯಸ್ಮಿಂ। ಮಹಾರಾಜ। ಖಣೇ ಪುಗ್ಗಲೋ ಮೇತ್ತಂ ಸಮಾಪನ್ನೋ ಹೋತಿ। ನ ತಸ್ಸ ಪುಗ್ಗಲಸ್ಸ ತಸ್ಮಿಂ ಖಣೇ ಅಗ್ಗಿ ವಾ ವಿಸಂ ವಾ ಸತ್ಥಂ ವಾ ಕಮತಿ। ತಸ್ಸ ಯೇ ಕೇಚಿ ಅಹಿತಕಾಮಾ ಉಪಗನ್ತ್ವಾ ತಂ ನ ಪಸ್ಸನ್ತಿ। ತಸ್ಮಿಂ ಓಕಾಸಂ ನ ಲಭನ್ತಿ। ನೇತೇ। ಮಹಾರಾಜ। ಗುಣಾ ಪುಗ್ಗಲಸ್ಸ। ಮೇತ್ತಾಭಾವನಾಯೇತೇ ಗುಣಾ। ಇಧ ಪನ। ಮಹಾರಾಜ। ಪುರಿಸೋ ದಿಬ್ಬಂ ಅನ್ತರಧಾನಂ ಮೂಲಂ ಹತ್ಥೇ ಕರೇಯ್ಯ। ಯಾವ ತಂ ಮೂಲಂ ತಸ್ಸ ಹತ್ಥಗತಂ ಹೋತಿ। ತಾವ ನ ಅಞ್ಞೋ ಕೋಚಿ ಪಕತಿಮನುಸ್ಸೋ ತಂ ಪುರಿಸಂ ಪಸ್ಸತಿ। ನೇಸೋ। ಮಹಾರಾಜ। ಗುಣೋ ಪುರಿಸಸ್ಸ। ಮೂಲಸ್ಸೇಸೋ ಗುಣೋ ಅನ್ತರಧಾನಸ್ಸ। ಯಂ ಸೋ ಪಕತಿಮನುಸ್ಸಾನಂ ಚಕ್ಖುಪಥೇ ನ ದಿಸ್ಸತಿ। ಏವಮೇವ ಖೋ। ಮಹಾರಾಜ। ನೇತೇ ಗುಣಾ ಪುಗ್ಗಲಸ್ಸ। ಮೇತ್ತಾಭಾವನಾಯೇತೇ ಗುಣಾ।>
      text <ಯಸ್ಮಿಂ। ಮಹಾರಾಜ। ಖಣೇ ಪುಗ್ಗಲೋ ಮೇತ್ತಂ ಸಮಾಪನ್ನೋ ಹೋತಿ। ನ ತಸ್ಸ ಪುಗ್ಗಲಸ್ಸ ತಸ್ಮಿಂ ಖಣೇ ಅಗ್ಗಿ ವಾ ವಿಸಂ ವಾ ಸತ್ಥಂ ವಾ ಕಮತಿ। ತಸ್ಸ ಯೇ ಕೇಚಿ ಅಹಿತಕಾಮಾ ಉಪಗನ್ತ್ವಾ ತಂ ನ ಪಸ್ಸನ್ತಿ। ನ ತಸ್ಮಿಂ ಓಕಾಸಂ ಲಭನ್ತಿ। ನೇತೇ। ಮಹಾರಾಜ। ಗುಣಾ ಪುಗ್ಗಲಸ್ಸ। ಮೇತ್ತಾಭಾವನಾಯೇತೇ ಗುಣಾ। ಯಥಾ ವಾ ಪನ। ಮಹಾರಾಜ। ಪುರಿಸಂ ಸುಕತಂ ಮಹಾಲೇಣಮನುಪ್ಪವಿಟ್ಠಂ ಮಹತಿಮಹಾಮೇಘೋ ಅಭಿವಸ್ಸನ್ತೋ ನ ಸಕ್ಕೋತಿ ತೇಮಯಿತುಂ। ನೇಸೋ। ಮಹಾರಾಜ। ಗುಣೋ ಪುರಿಸಸ್ಸ। ಮಹಾಲೇಣಸ್ಸೇಸೋ ಗುಣೋ। ಯಂ ಮಹಾಮೇಘೋ ಅಭಿವಸ್ಸಮಾನೋ ನ ತಂ ತೇಮೇತಿ। ಏವಮೇವ ಖೋ। ಮಹಾರಾಜ। ನೇತೇ ಗುಣಾ ಪುಗ್ಗಲಸ್ಸ। ಮೇತ್ತಾಭಾವನಾಯೇತೇ ಗುಣಾ।>
      text <ಯಸ್ಮಿಂ। ಮಹಾರಾಜ। ಖಣೇ ಪುಗ್ಗಲೋ ಮೇತ್ತಂ ಸಮಾಪನ್ನೋ ಹೋತಿ। ನ ತಸ್ಸ ಪುಗ್ಗಲಸ್ಸ ತಸ್ಮಿಂ ಖಣೇ ಅಗ್ಗಿ ವಾ ವಿಸಂ ವಾ ಸತ್ಥಂ ವಾ ಕಮತಿ। ತಸ್ಸ ಯೇ ಕೇಚಿ ಅಹಿತಕಾಮಾ ಉಪಗನ್ತ್ವಾ ತಂ ನ ಪಸ್ಸನ್ತಿ। ನ ತಸ್ಸ ಸಕ್ಕೋನ್ತಿ ಅಹಿತಂ ಕಾತುಂ ನೇತೇ। ಮಹಾರಾಜ। ಗುಣಾ ಪುಗ್ಗಲಸ್ಸ। ಮೇತ್ತಾಭಾವನಾಯೇತೇ ಗುಣಾತಿ। ಅಚ್ಛರಿಯಂ। ಭನ್ತೇ ನಾಗಸೇನ। ಅಬ್ಭುತಂ ಭನ್ತೇ ನಾಗಸೇನ। ಸಬ್ಬಪಾಪನಿವಾರಣಾ ಮೇತ್ತಾಭಾವನಾತಿ। ಸಬ್ಬಕುಸಲಗುಣಾವಹಾ। ಮಹಾರಾಜ। ಮೇತ್ತಾಭಾವನಾ ಹಿತಾನಮ್ಪಿ ಅಹಿತಾನಮ್ಪಿ। ಯೇ ತೇ ಸತ್ತಾ ವಿಞ್ಞಾಣಬದ್ಧಾ। ಸಬ್ಬೇಸಂ ಮಹಾನಿಸಂಸಾ ಮೇತ್ತಾಭಾವನಾ ಸಂವಿಭಜಿತಬ್ಬಾತಿ।>
      stand <ಮೇತ್ತಾಭಾವನಾನಿಸಂಸಪಞ್ಹೋ ಛಟ್ಠೋ।>
    text <೭॥ ಕುಸಲಾಕುಸಲಸಮವಿಸಮಪಞ್ಹೋ>
      text <೭>, <ಭನ್ತೇ ನಾಗಸೇನ ಕುಸಲಕಾರಿಸ್ಸಪಿ ಅಕುಸಲಕಾರಿಸ್ಸಪಿ ವಿಪಾಕೋ ಸಮಸಮೋ। ಉದಾಹು ಕೋಚಿ ವಿಸೇಸೋ ಅತ್ಥೀತಿ॥ ಅತ್ಥಿ। ಮಹಾರಾಜ। ಕುಸಲಸ್ಸ ಚ ಅಕುಸಲಸ್ಸ ಚ ವಿಸೇಸೋ। ಕುಸಲಂ। ಮಹಾರಾಜ। ಸುಖವಿಪಾಕಂ ಸಗ್ಗಸಂವತ್ತನಿಕಂ। ಅಕುಸಲಂ ದುಕ್ಖವಿಪಾಕಂ ನಿರಯಸಂವತ್ತನಿಕನ್ತಿ।>
      text <ಭನ್ತೇ ನಾಗಸೇನ। ತುಮ್ಹೇ ಭಣಥ ದೇವದತ್ತೋ ಏಕನ್ತಕಣ್ಹೋ। ಏಕನ್ತಕಣ್ಹೇಹಿ ಧಮ್ಮೇಹಿ ಸಮನ್ನಾಗತೋ। ಬೋಧಿಸತ್ತೋ ಏಕನ್ತಸುಕ್ಕೋ। ಏಕನ್ತಸುಕ್ಕೇಹಿ ಧಮ್ಮೇಹಿ ಸಮನ್ನಾಗತೋತಿ। ಪುನ ಚ ದೇವದತ್ತೋ ಭವೇ ಭವೇ ಯಸೇನ ಚ ಪಕ್ಖೇನ ಚ ಬೋಧಿಸತ್ತೇನ ಸಮಸಮೋ ಹೋತಿ। ಕದಾಚಿ ಅಧಿಕತರೋ ವಾ। ಯದಾ ದೇವದತ್ತೋ ನಗರೇ ಬಾರಾಣಸಿಯಂ ಬ್ರಹ್ಮದತ್ತಸ್ಸ ರಞ್ಞೋ ಪುರೋಹಿತಪುತ್ತೋ ಅಹೋಸಿ। ತದಾ ಬೋಧಿಸತ್ತೋ ಛವಕಚಣ್ಡಾಲೋ ಅಹೋಸಿ ವಿಜ್ಜಾಧರೋ। ವಿಜ್ಜಂ ಪರಿಜಪ್ಪಿತ್ವಾ ಅಕಾಲೇ ಅಮ್ಬಫಲಾನಿ ನಿಬ್ಬತ್ತೇಸಿ। ಏತ್ಥ ತಾವ ಬೋಧಿಸತ್ತೋ ದೇವದತ್ತತೋ ಜಾತಿಯಾ ನಿಹೀನೋ ಯಸೇನ ಚ ನಿಹೀನೋ।>
      text <ಪುನ ಚಪರಂ ಯದಾ ದೇವದತ್ತೋ ರಾಜಾ ಅಹೋಸಿ ಮಹಾ ಮಹೀಪತಿ ಸಬ್ಬಕಾಮಸಮಙ್ಗೀ। ತದಾ ಬೋಧಿಸತ್ತೋ ತಸ್ಸೂಪಭೋಗೋ ಅಹೋಸಿ ಹತ್ಥಿನಾಗೋ ಸಬ್ಬಲಕ್ಖಣಸಮ್ಪನ್ನೋ। ತಸ್ಸ ಚಾರುಗತಿವಿಲಾಸಂ ಅಸಹಮಾನೋ ರಾಜಾ ವಧಮಿಚ್ಛನ್ತೋ ಹತ್ಥಾಚರಿಯಂ ಏವಮವೋಚ ಅಸಿಕ್ಖಿತೋ ತೇ। ಆಚರಿಯ। ಹತ್ಥಿನಾಗೋ। ತಸ್ಸ ಆಕಾಸಗಮನಂ ನಾಮ ಕಾರಣಂ ಕರೋಹೀತಿ। ತತ್ಥಪಿ ತಾವ ಬೋಧಿಸತ್ತೋ ದೇವದತ್ತತೋ ಜಾತಿಯಾ ನಿಹೀನೋ ಲಾಮಕೋ ತಿರಚ್ಛಾನಗತೋ।>
      text <ಪುನ ಚಪರಂ ಯದಾ ದೇವದತ್ತೋ ಮನುಸ್ಸೋ ಅಹೋಸಿ ಪವನೇ ನಟ್ಠಾಯಿಕೋ। ತದಾ ಬೋಧಿಸತ್ತೋ ಮಹಾಪಥವೀ ನಾಮ ಮಕ್ಕಟೋ ಅಹೋಸಿ। ಏತ್ಥಪಿ ತಾವ ದಿಸ್ಸತಿ ವಿಸೇಸೋ ಮನುಸ್ಸಸ್ಸ ಚ ತಿರಚ್ಛಾನಗತಸ್ಸ ಚ। ತತ್ಥಪಿ ತಾವ ಬೋಧಿಸತ್ತೋ ದೇವದತ್ತತೋ ಜಾತಿಯಾ ನಿಹೀನೋ।>
      text <ಪುನ ಚಪರಂ ಯದಾ ದೇವದತ್ತೋ ಮನುಸ್ಸೋ ಅಹೋಸಿ ಸೋಣುತ್ತರೋ ನಾಮ ನೇಸಾದೋ ಬಲವಾ ಬಲವತರೋ ನಾಗಬಲೋ। ತದಾ ಬೋಧಿಸತ್ತೋ ಛದ್ದನ್ತೋ ನಾಮ ನಾಗರಾಜಾ ಅಹೋಸಿ। ತದಾ ಸೋ ಲುದ್ದಕೋ ತಂ ಹತ್ಥಿನಾಗಂ ಘಾತೇಸಿ। ತತ್ಥಪಿ ತಾವ ದೇವದತ್ತೋವ ಅಧಿಕತರೋ।>
      text <ಪುನ ಚಪರಂ ಯದಾ ದೇವದತ್ತೋ ಮನುಸ್ಸೋ ಅಹೋಸಿ ವನಚರಕೋ ಅನಿಕೇತವಾಸೀ। ತದಾ ಬೋಧಿಸತ್ತೋ ಸಕುಣೋ ಅಹೋಸಿ ತಿತ್ತಿರೋ ಮನ್ತಜ್ಝಾಯೀ। ತದಾಪಿ ಸೋ ವನಚರಕೋ ತಂ ಸಕುಣಂ ಘಾತೇಸಿ। ತತ್ಥಪಿ ತಾವ ದೇವದತ್ತೋವ ಜಾತಿಯಾ ಅಧಿಕತರೋ।>
      text <ಪುನ ಚಪರಂ ಯದಾ ದೇವದತ್ತೋ ಕಲಾಬು ನಾಮ ಕಾಸಿರಾಜಾ ಅಹೋಸಿ। ತದಾ ಬೋಧಿಸತ್ತೋ ತಾಪಸೋ ಅಹೋಸಿ ಖನ್ತಿವಾದೀ। ತದಾ ಸೋ ರಾಜಾ ತಸ್ಸ ತಾಪಸಸ್ಸ ಕುದ್ಧೋ ಹತ್ಥಪಾದೇ ವಂಸಕಳೀರೇ ವಿಯ ಛೇದಾಪೇಸಿ। ತತ್ಥಪಿ ತಾವ ದೇವದತ್ತೋ ಯೇವ ಅಧಿಕತರೋ ಜಾತಿಯಾ ಚ ಯಸೇನ ಚ।>
      text <ಪುನ ಚಪರಂ ಯದಾ ದೇವದತ್ತೋ ಮನುಸ್ಸೋ ಅಹೋಸಿ ವನಚರೋ। ತದಾ ಬೋಧಿಸತ್ತೋ ನನ್ದಿಯೋ ನಾಮ ವಾನರಿನ್ದೋ ಅಹೋಸಿ। ತದಾಪಿ ಸೋ ವನಚರೋ ತಂ ವಾನರಿನ್ದಂ ಘಾತೇಸಿ ಸದ್ಧಿಂ ಮಾತರಾ ಕನಿಟ್ಠಭಾತಿಕೇನ ಚ। ತತ್ಥಪಿ ತಾವ ದೇವದತ್ತೋ ಯೇವ ಅಧಿಕತರೋ ಜಾತಿಯಾ।>
      text <ಪುನ ಚಪರಂ ಯದಾ ದೇವದತ್ತೋ ಮನುಸ್ಸೋ ಅಹೋಸಿ ಅಚೇಲಕೋ ಕಾರಮ್ಭಿಯೋ ನಾಮ। ತದಾ ಬೋಧಿಸತ್ತೋ ಪಣ್ಡರಕೋ ನಾಮ ನಾಗರಾಜಾ ಅಹೋಸಿ। ತತ್ಥಪಿ ತಾವ ದೇವದತ್ತೋ ಯೇವ ಅಧಿಕತರೋ ಜಾತಿಯಾ।>
      text <ಪುನ ಚಪರಂ ಯದಾ ದೇವದತ್ತೋ ಮನುಸ್ಸೋ ಅಹೋಸಿ ಪವನೇ ಜಟಿಲಕೋ। ತದಾ ಬೋಧಿಸತ್ತೋ ತಚ್ಛಕೋ ನಾಮ ಮಹಾಸೂಕರೋ ಅಹೋಸಿ। ತತ್ಥಪಿ ತಾವ ದೇವದತ್ತೋ ಯೇವ ಜಾತಿಯಾ ಅಧಿಕತರೋ।>
      text <ಪುನ ಚಪರಂ ಯದಾ ದೇವದತ್ತೋ ಚೇತೀಸು ಸೂರಪರಿಚರೋ ನಾಮ ರಾಜಾ ಅಹೋಸಿ ಉಪರಿ ಪುರಿಸಮತ್ತೇ ಗಗನೇ ವೇಹಾಸಙ್ಗಮೋ। ತದಾ ಬೋಧಿಸತ್ತೋ ಕಪಿಲೋ ನಾಮ ಬ್ರಾಹ್ಮಣೋ ಅಹೋಸಿ। ತತ್ಥಪಿ ತಾವ ದೇವದತ್ತೋ ಯೇವ ಅಧಿಕತರೋ ಜಾತಿಯಾ ಚ ಯಸೇನ ಚ।>
      text <ಪುನ ಚಪರಂ ಯದಾ ದೇವದತ್ತೋ ಮನುಸ್ಸೋ ಅಹೋಸಿ ಸಾಮೋ ನಾಮ। ತದಾ ಬೋಧಿಸತ್ತೋ ರುರು ನಾಮ ಮಿಗರಾಜಾ ಅಹೋಸಿ। ತತ್ಥಪಿ ತಾವ ದೇವದತ್ತೋ ಯೇವ ಜಾತಿಯಾ ಅಧಿಕತರೋ।>
      text <ಪುನ ಚಪರಂ ಯದಾ ದೇವದತ್ತೋ ಮನುಸ್ಸೋ ಅಹೋಸಿ ಲುದ್ದಕೋ ಪವನಚರೋ। ತದಾ ಬೋಧಿಸತ್ತೋ ಹತ್ಥಿನಾಗೋ ಅಹೋಸಿ। ಸೋ ಲುದ್ದಕೋ ತಸ್ಸ ಹತ್ಥಿನಾಗಸ್ಸ ಸತ್ತಕ್ಖತ್ತುಂ ದನ್ತೇ ಛಿನ್ದಿತ್ವಾ ಹರಿ। ತತ್ಥಪಿ ತಾವ ದೇವದತ್ತೋ ಯೇವ ಯೋನಿಯಾ ಅಧಿಕತರೋ।>
      text <ಪುನ ಚಪರಂ ಯದಾ ದೇವದತ್ತೋ ಸಿಙ್ಗಾಲೋ ಅಹೋಸಿ ಖತ್ತಿಯಧಮ್ಮೋ। ಸೋ ಯಾವತಾ ಜಮ್ಬುದೀಪೇ ಪದೇಸರಾಜಾನೋ ತೇ ಸಬ್ಬೇ ಅನುಯುತ್ತೇ ಅಕಾಸಿ। ತದಾ ಬೋಧಿಸತ್ತೋ ವಿಧುರೋ ನಾಮ ಪಣ್ಡಿತೋ ಅಹೋಸಿ। ತತ್ಥಪಿ ತಾವ ದೇವದತ್ತೋ ಯೇವ ಯಸೇನ ಅಧಿಕತರೋ।>
      text <ಪುನ ಚಪರಂ ಯದಾ ದೇವದತ್ತೋ ಹತ್ಥಿನಾಗೋ ಹುತ್ವಾ ಲಟುಕಿಕಾಯ ಸಕುಣಿಕಾಯ ಪುತ್ತಕೇ ಘಾತೇಸಿ। ತದಾ ಬೋಧಿಸತ್ತೋಪಿ ಹತ್ಥಿನಾಗೋ ಅಹೋಸಿ ಯೂಥಪತಿ। ತತ್ಥ ತಾವ ಉಭೋಪಿ ತೇ ಸಮಸಮಾ ಅಹೇಸುಂ।>
      text <ಪುನ ಚಪರಂ ಯದಾ ದೇವದತ್ತೋ ಯಕ್ಖೋ ಅಹೋಸಿ ಅಧಮ್ಮೋ ನಾಮ। ತದಾ ಬೋಧಿಸತ್ತೋಪಿ ಯಕ್ಖೋ ಅಹೋಸಿ ಧಮ್ಮೋ ನಾಮ। ತತ್ಥಪಿ ತಾವ ಉಭೋಪಿ ಸಮಸಮಾ ಅಹೇಸುಂ।>
      text <ಪುನ ಚಪರಂ ಯದಾ ದೇವದತ್ತೋ ನಾವಿಕೋ ಅಹೋಸಿ ಪಞ್ಚನ್ನಂ ಕುಲಸತಾನಂ ಇಸ್ಸರೋ। ತದಾ ಬೋಧಿಸತ್ತೋಪಿ ನಾವಿಕೋ ಅಹೋಸಿ ಪಞ್ಚನ್ನಂ ಕುಲಸತಾನಂ ಇಸ್ಸರೋ। ತತ್ಥಪಿ ತಾವ ಉಭೋಪಿ ಸಮಸಮಾ ಅಹೇಸುಂ।>
      text <ಪುನ ಚಪರಂ ಯದಾ ದೇವದತ್ತೋ ಸತ್ಥವಾಹೋ ಅಹೋಸಿ ಪಞ್ಚನ್ನಂ ಸಕಟಸತಾನಂ ಇಸ್ಸರೋ। ತದಾ ಬೋಧಿಸತ್ತೋಪಿ ಸತ್ಥವಾಹೋ ಅಹೋಸಿ ಪಞ್ಚನ್ನಂ ಸಕಟಸತಾನಂ ಇಸ್ಸರೋ। ತತ್ಥಪಿ ತಾವ ಉಭೋಪಿ ಸಮಸಮಾ ಅಹೇಸುಂ।>
      text <ಪುನ ಚಪರಂ ಯದಾ ದೇವದತ್ತೋ ಸಾಖೋ ನಾಮ ಮಿಗರಾಜಾ ಅಹೋಸಿ। ತದಾ ಬೋಧಿಸತ್ತೋಪಿ ನಿಗ್ರೋಧೋ ನಾಮ ಮಿಗರಾಜಾ ಅಹೋಸಿ। ತತ್ಥಪಿ ತಾವ ಉಭೋಪಿ ಸಮಸಮಾ ಅಹೇಸುಂ।>
      text <ಪುನ ಚಪರಂ ಯದಾ ದೇವದತ್ತೋ ಸಾಖೋ ನಾಮ ಸೇನಾಪತಿ ಅಹೋಸಿ। ತದಾ ಬೋಧಿಸತ್ತೋಪಿ ನಿಗ್ರೋಧೋ ನಾಮ ರಾಜಾ ಅಹೋಸಿ। ತತ್ಥಪಿ ತಾವ ಉಭೋಪಿ ಸಮಸಮಾ ಅಹೇಸುಂ।>
      text <ಪುನ ಚಪರಂ ಯದಾ ದೇವದತ್ತೋ ಖಣ್ಡಹಾಲೋ ನಾಮ ಬ್ರಾಹ್ಮಣೋ ಅಹೋಸಿ। ತದಾ ಬೋಧಿಸತ್ತೋ ಚನ್ದೋ ನಾಮ ರಾಜಕುಮಾರೋ ಅಹೋಸಿ। ತದಾ ಸೋ ಖಣ್ಡಹಾಲೋ ಯೇವ ಅಧಿಕತರೋ।>
      text <ಪುನ ಚಪರಂ ಯದಾ ದೇವದತ್ತೋ ಬ್ರಹ್ಮದತ್ತೋ ನಾಮ ರಾಜಾ ಅಹೋಸಿ। ತದಾ ಬೋಧಿಸತ್ತೋ ತಸ್ಸ ಪುತ್ತೋ ಮಹಾಪದುಮೋ ನಾಮ ಕುಮಾರೋ ಅಹೋಸಿ। ತದಾ ಸೋ ರಾಜಾ ಸಕಪುತ್ತಂ ಚೋರಪಪಾತೇ ಖಿಪಾಪೇಸಿ। ಯತೋ ಕುತೋಚಿ ಪಿತಾವ ಪುತ್ತಾನಂ ಅಧಿಕತರೋ ಹೋತಿ ವಿಸಿಟ್ಠೋತಿ। ತತ್ಥಪಿ ತಾವ ದೇವದತ್ತೋ ಯೇವ ಅಧಿಕತರೋ।>
      text <ಪುನ ಚಪರಂ ಯದಾ ದೇವದತ್ತೋ ಮಹಾಪತಾಪೋ ನಾಮ ರಾಜಾ ಅಹೋಸಿ। ತದಾ ಬೋಧಿಸತ್ತೋ ತಸ್ಸ ಪುತ್ತೋ ಧಮ್ಮಪಾಲೋ ನಾಮ ಕುಮಾರೋ ಅಹೋಸಿ। ತದಾ ಸೋ ರಾಜಾ ಸಕಪುತ್ತಸ್ಸ ಹತ್ಥಪಾದೇ ಸೀಸಞ್ಚ ಛೇದಾಪೇಸಿ। ತತ್ಥಪಿ ತಾವ ದೇವದತ್ತೋ ಯೇವ ಉತ್ತರೋ ಅಧಿಕತರೋ।>
      text <ಅಜ್ಜೇತರಹಿ ಉಭೋಪಿ ಸಕ್ಯಕುಲೇ ಜಾಯಿಂಸು। ಬೋಧಿಸತ್ತೋ ಬುದ್ಧೋ ಅಹೋಸಿ ಸಬ್ಬಞ್ಞೂ ಲೋಕನಾಯಕೋ। ದೇವದತ್ತೋ ತಸ್ಸ ದೇವಾತಿದೇವಸ್ಸ ಸಾಸನೇ ಪಬ್ಬಜಿತ್ವಾ ಇದ್ಧಿಂ ನಿಬ್ಬತ್ತೇತ್ವಾ ಬುದ್ಧಾಲಯಂ ಅಕಾಸಿ। ಕಿಂ ನು ಖೋ। ಭನ್ತೇ ನಾಗಸೇನ। ಯಂ ಮಯಾ ಭಣಿತಂ। ತಂ ಸಬ್ಬಂ ತಥಂ ಉದಾಹು ವಿತಥನ್ತಿ॥>
      text <ಯಂ ತ್ವಂ। ಮಹಾರಾಜ। ಬಹುವಿಧಂ ಕಾರಣಂ ಓಸಾರೇಸಿ। ಸಬ್ಬಂ ತಂ ತಥೇವ। ನೋ ಅಞ್ಞಥಾತಿ। ಯದಿ। ಭನ್ತೇ ನಾಗಸೇನ। ಕಣ್ಹೋಪಿ ಸುಕ್ಕೋಪಿ ಸಮಸಮಗತಿಕಾ ಹೋನ್ತಿ। ತೇನ ಹಿ ಕುಸಲಮ್ಪಿ ಅಕುಸಲಮ್ಪಿ ಸಮಸಮವಿಪಾಕಂ ಹೋತೀತಿ॥ ನ ಹಿ। ಮಹಾರಾಜ। ಕುಸಲಮ್ಪಿ ಅಕುಸಲಮ್ಪಿ ಸಮಸಮವಿಪಾಕಂ ಹೋತಿ। ನ ಹಿ। ಮಹಾರಾಜ। ದೇವದತ್ತೋ ಸಬ್ಬಜನೇಹಿ ಪಟಿವಿರುದ್ಧೋ। ಬೋಧಿಸತ್ತೇನೇವ ಪಟಿವಿರುದ್ಧೋ। ಯೋ ತಸ್ಸ ಬೋಧಿಸತ್ತೇನ ಪಟಿವಿರುದ್ಧೋ। ಸೋ ತಸ್ಮಿಂ ತಸ್ಮಿಂ ಯೇವ ಭವೇ ಪಚ್ಚತಿ ಫಲಂ ದೇತಿ। ದೇವದತ್ತೋಪಿ। ಮಹಾರಾಜ। ಇಸ್ಸರಿಯೇ ಠಿತೋ ಜನಪದೇಸು ಆರಕ್ಖಂ ದೇತಿ। ಸೇತುಂ ಸಭಂ ಪುಞ್ಞಸಾಲಂ ಕಾರೇತಿ। ಸಮಣಬ್ರಾಹ್ಮಣಾನಂ ಕಪಣದ್ಧಿಕವಣಿಬ್ಬಕಾನಂ ನಾಥಾನಾಥಾನಂ ಯಥಾಪಣಿಹಿತಂ ದಾನಂ ದೇತಿ। ತಸ್ಸ ಸೋ ವಿಪಾಕೇನ ಭವೇ ಭವೇ ಸಮ್ಪತ್ತಿಯೋ ಪಟಿಲಭತಿ। ಕಸ್ಸೇತಂ। ಮಹಾರಾಜ। ಸಕ್ಕಾ ವತ್ತುಂ ವಿನಾ ದಾನೇನ ದಮೇನ ಸಂಯಮೇನ ಉಪೋಸಥಕಮ್ಮೇನ ಸಮ್ಪತ್ತಿಂ ಅನುಭವಿಸ್ಸತೀತಿ॥>
      text <ಯಂ ಪನ ತ್ವಂ। ಮಹಾರಾಜ। ಏವಂ ವದೇಸಿ ದೇವದತ್ತೋ ಚ ಬೋಧಿಸತ್ತೋ ಚ ಏಕತೋ ಅನುಪರಿವತ್ತನ್ತೀತಿ। ಸೋ ನ ಜಾತಿಸತಸ್ಸ ಅಚ್ಚಯೇನ ಸಮಾಗಮೋ ಅಹೋಸಿ। ನ ಜಾತಿಸಹಸ್ಸಸ್ಸ ಅಚ್ಚಯೇನ। ನ ಜಾತಿಸತಸಹಸ್ಸಸ್ಸ ಅಚ್ಚಯೇನ। ಕದಾಚಿ ಕರಹಚಿ ಬಹೂನಂ ಅಹೋರತ್ತಾನಂ ಅಚ್ಚಯೇನ ಸಮಾಗಮೋ ಅಹೋಸಿ। ಯಂ ಪನೇತಂ। ಮಹಾರಾಜ। ಭಗವತಾ ಕಾಣಕಚ್ಛಪೋಪಮಂ ಉಪದಸ್ಸಿತಂ ಮನುಸ್ಸತ್ತಪ್ಪಟಿಲಾಭಾಯ। ತಥೂಪಮಂ। ಮಹಾರಾಜ। ಇಮೇಸಂ ಸಮಾಗಮಂ ಧಾರೇಹಿ।>
      text <ನ। ಮಹಾರಾಜ। ಬೋಧಿಸತ್ತಸ್ಸ ದೇವದತ್ತೇನೇವ ಸದ್ಧಿಂ ಸಮಾಗಮೋ ಅಹೋಸಿ। ಥೇರೋಪಿ। ಮಹಾರಾಜ। ಸಾರಿಪುತ್ತೋ ಅನೇಕೇಸು ಜಾತಿಸತಸಹಸ್ಸೇಸು ಬೋಧಿಸತ್ತಸ್ಸ ಪಿತಾ ಅಹೋಸಿ। ಮಹಾಪಿತಾ ಅಹೋಸಿ। ಚೂಳಪಿತಾ ಅಹೋಸಿ। ಭಾತಾ ಅಹೋಸಿ। ಪುತ್ತೋ ಅಹೋಸಿ। ಭಾಗಿನೇಯ್ಯೋ ಅಹೋಸಿ। ಮಿತ್ತೋ ಅಹೋಸಿ।>
      text <ಬೋಧಿಸತ್ತೋಪಿ। ಮಹಾರಾಜ। ಅನೇಕೇಸು ಜಾತಿಸತಸಹಸ್ಸೇಸು ಥೇರಸ್ಸ ಸಾರಿಪುತ್ತಸ್ಸ ಪಿತಾ ಅಹೋಸಿ। ಮಹಾಪಿತಾ ಅಹೋಸಿ। ಚೂಳಪಿತಾ ಅಹೋಸಿ। ಭಾತಾ ಅಹೋಸಿ। ಪುತ್ತೋ ಅಹೋಸಿ। ಭಾಗಿನೇಯ್ಯೋ ಅಹೋಸಿ। ಮಿತ್ತೋ ಅಹೋಸಿ। ಸಬ್ಬೇಪಿ। ಮಹಾರಾಜ। ಸತ್ತನಿಕಾಯಪರಿಯಾಪನ್ನಾ ಸಂಸಾರಸೋತಮನುಗತಾ ಸಂಸಾರಸೋತೇನ ವುಯ್ಹನ್ತಾ ಅಪ್ಪಿಯೇಹಿಪಿ ಪಿಯೇಹಿಪಿ ಸಮಾಗಚ್ಛನ್ತಿ। ಯಥಾ। ಮಹಾರಾಜ। ಉದಕಂ ಸೋತೇನ ವುಯ್ಹಮಾನಂ ಸುಚಿಅಸುಚಿಕಲ್ಯಾಣಪಾಪಕೇನ ಸಮಾಗಚ್ಛತಿ। ಏವಮೇವ ಖೋ। ಮಹಾರಾಜ। ಸಬ್ಬೇಪಿ ಸತ್ತನಿಕಾಯಪರಿಯಾಪನ್ನಾ ಸಂಸಾರಸೋತಮನುಗತಾ ಸಂಸಾರಸೋತೇನ ವುಯ್ಹನ್ತಾ ಅಪ್ಪಿಯೇಹಿಪಿ ಪಿಯೇಹಿಪಿ ಸಮಾಗಚ್ಛನ್ತಿ। ದೇವದತ್ತೋ। ಮಹಾರಾಜ। ಯಕ್ಖೋ ಸಮಾನೋ ಅತ್ತನಾ ಅಧಮ್ಮೋ ಪರೇ ಅಧಮ್ಮೇ ನಿಯೋಜೇತ್ವಾ ಸತ್ತಪಞ್ಞಾಸವಸ್ಸಕೋಟಿಯೋ ಸಟ್ಠಿ ಚ ವಸ್ಸಸತಸಹಸ್ಸಾನಿ ಮಹಾನಿರಯೇ ಪಚ್ಚಿ। ಬೋಧಿಸತ್ತೋಪಿ। ಮಹಾರಾಜ। ಯಕ್ಖೋ ಸಮಾನೋ ಅತ್ತನಾ ಧಮ್ಮೋ ಪರೇ ಧಮ್ಮೇ ನಿಯೋಜೇತ್ವಾ ಸತ್ತಪಞ್ಞಾಸವಸ್ಸಕೋಟಿಯೋ ಸಟ್ಠಿ ಚ ವಸ್ಸಸತಸಹಸ್ಸಾನಿ ಸಗ್ಗೇ ಮೋದಿ ಸಬ್ಬಕಾಮಸಮಙ್ಗೀ। ಅಪಿ ಚ। ಮಹಾರಾಜ। ದೇವದತ್ತೋ ಇಮಸ್ಮಿಂ ಭವೇ ಬುದ್ಧಂ ಅನಾಸಾದನೀಯಮಾಸಾದಯಿತ್ವಾ ಸಮಗ್ಗಞ್ಚ ಸಙ್ಘಂ ಭಿನ್ದಿತ್ವಾ ಪಥವಿಂ ಪಾವಿಸಿ। ತಥಾಗತೋ ಬುಜ್ಝಿತ್ವಾ ಸಬ್ಬಧಮ್ಮೇ ಪರಿನಿಬ್ಬುತೋ ಉಪಧಿಸಙ್ಖಯೇತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಕುಸಲಾಕುಸಲಸಮವಿಸಮಪಞ್ಹೋ ಸತ್ತಮೋ।>
    text <೮॥ ಅಮರಾದೇವೀಪಞ್ಹೋ>
      text <೮>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ>
      text <ಪುನ ಚ ಕಥೀಯತಿ ಮಹೋಸಧಸ್ಸ ಭರಿಯಾ ಅಮರಾ ನಾಮ ಇತ್ಥೀ ಗಾಮಕೇ ಠಪಿತಾ ಪವುತ್ಥಪತಿಕಾ ರಹೋ ನಿಸಿನ್ನಾ ವಿವಿತ್ತಾ ರಾಜಪ್ಪಟಿಸಮಂ ಸಾಮಿಕಂ ಕರಿತ್ವಾ ಸಹಸ್ಸೇನ ನಿಮನ್ತೀಯಮಾನಾ ಪಾಪಂ ನಾಕಾಸೀತಿ। ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ಸಚೇ…ಪೇ॰… ಸದ್ಧಿನ್ತಿ ತೇನ ಹಿ ಮಹೋಸಧಸ್ಸ ಭರಿಯಾ…ಪೇ॰… ನಾಕಾಸೀತಿ ಯಂ ವಚನಂ। ತಂ ಮಿಚ್ಛಾ। ಯದಿ ಮಹೋಸಧಸ್ಸ ಭರಿಯಾ…ಪೇ॰… ನಾಕಾಸಿ। ತೇನ ಹಿ ಸಚೇ…ಪೇ॰… ಸದ್ಧಿನ್ತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಸಚೇ…ಪೇ॰… ಸದ್ಧಿನ್ತಿ। ಕಥೀಯತಿ ಚ ಮಹೋಸಧಸ್ಸ ಭರಿಯಾ …ಪೇ॰… ನಾಕಾಸೀತಿ। ಕರೇಯ್ಯ ಸಾ। ಮಹಾರಾಜ। ಇತ್ಥೀ ಸಹಸ್ಸಂ ಲಭಮಾನಾ ತಾದಿಸೇನ ಪುರಿಸೇನ ಸದ್ಧಿಂ ಪಾಪಕಮ್ಮಂ। ನ ಸಾ ಕರೇಯ್ಯ ಸಚೇ ಖಣಂ ವಾ ರಹೋ ವಾ ನಿಮನ್ತಕಂ ವಾಪಿ ತಾದಿಸಂ ಲಭೇಯ್ಯ। ವಿಚಿನನ್ತೀ ಸಾ। ಮಹಾರಾಜ। ಅಮರಾ ಇತ್ಥೀ ನ ಅದ್ದಸ ಖಣಂ ವಾ ರಹೋ ವಾ ನಿಮನ್ತಕಂ ವಾಪಿ ತಾದಿಸಂ।>
      text <ಇಧ ಲೋಕೇ ಗರಹಭಯಾ ಖಣಂ ನ ಪಸ್ಸಿ। ಪರಲೋಕೇ ನಿರಯಭಯಾ ಖಣಂ ನ ಪಸ್ಸಿ। ಕಟುಕವಿಪಾಕಂ ಪಾಪನ್ತಿ ಖಣಂ ನ ಪಸ್ಸಿ। ಪಿಯಂ ಅಮುಞ್ಚಿತುಕಾಮಾ ಖಣಂ ನ ಪಸ್ಸಿ। ಸಾಮಿಕಸ್ಸ ಗರುಕತಾಯ ಖಣಂ ನ ಪಸ್ಸಿ। ಧಮ್ಮಂ ಅಪಚಾಯನ್ತೀ ಖಣಂ ನ ಪಸ್ಸಿ। ಅನರಿಯಂ ಗರಹನ್ತೀ ಖಣಂ ನ ಪಸ್ಸಿ। ಕಿರಿಯಂ ಅಭಿನ್ದಿತುಕಾಮಾ ಖಣಂ ನ ಪಸ್ಸಿ। ಏವರೂಪೇಹಿ ಬಹೂಹಿ ಕಾರಣೇಹಿ ಖಣಂ ನ ಪಸ್ಸಿ।>
      text <ರಹೋಪಿ ಸಾ ಲೋಕೇ ವಿಚಿನಿತ್ವಾ ಅಪಸ್ಸನ್ತೀ ಪಾಪಂ ನಾಕಾಸಿ। ಸಚೇ ಸಾ ಮನುಸ್ಸೇಹಿ ರಹೋ ಲಭೇಯ್ಯ। ಅಥ ಅಮನುಸ್ಸೇಹಿ ರಹೋ ನ ಲಭೇಯ್ಯ। ಸಚೇ ಅಮನುಸ್ಸೇಹಿ ರಹೋ ಲಭೇಯ್ಯ। ಅಥ ಪರಚಿತ್ತವಿದೂಹಿ ಪಬ್ಬಜಿತೇಹಿ ರಹೋ ನ ಲಭೇಯ್ಯ। ಸಚೇ ಪರಚಿತ್ತವಿದೂಹಿ ಪಬ್ಬಜಿತೇಹಿ ರಹೋ ಲಭೇಯ್ಯ। ಅಥ ಪರಚಿತ್ತವಿದೂನೀಹಿ ದೇವತಾಹಿ ರಹೋ ನ ಲಭೇಯ್ಯ। ಸಚೇ ಪರಚಿತ್ತವಿದೂನೀಹಿ ದೇವತಾಹಿ ರಹೋ ಲಭೇಯ್ಯ। ಅತ್ತನಾವ ಪಾಪೇಹಿ ರಹೋ ನ ಲಭೇಯ್ಯ। ಸಚೇ ಅತ್ತನಾವ ಪಾಪೇಹಿ ರಹೋ ಲಭೇಯ್ಯ। ಅಥ ಅಧಮ್ಮೇನ ರಹೋ ನ ಲಭೇಯ್ಯ। ಏವರೂಪೇಹಿ ಬಹುವಿಧೇಹಿ ಕಾರಣೇಹಿ ರಹೋ ಅಲಭಿತ್ವಾ ಪಾಪಂ ನಾಕಾಸಿ।>
      text <ನಿಮನ್ತಕಮ್ಪಿ ಸಾ ಲೋಕೇ ವಿಚಿನಿತ್ವಾ ತಾದಿಸಂ ಅಲಭನ್ತೀ ಪಾಪಂ ನಾಕಾಸಿ। ಮಹೋಸಧೋ। ಮಹಾರಾಜ। ಪಣ್ಡಿತೋ ಅಟ್ಠವೀಸತಿಯಾ ಅಙ್ಗೇಹಿ ಸಮನ್ನಾಗತೋ। ಕತಮೇಹಿ ಅಟ್ಠವೀಸತಿಯಾ ಅಙ್ಗೇಹಿ ಸಮನ್ನಾಗತೋ॥ ಮಹೋಸಧೋ। ಮಹಾರಾಜ। ಸೂರೋ ಹಿರಿಮಾ ಓತ್ತಪ್ಪೀ ಸಪಕ್ಖೋ ಮಿತ್ತಸಮ್ಪನ್ನೋ ಖಮೋ ಸೀಲವಾ ಸಚ್ಚವಾದೀ ಸೋಚೇಯ್ಯಸಮ್ಪನ್ನೋ ಅಕ್ಕೋಧನೋ ಅನತಿಮಾನೀ ಅನುಸೂಯಕೋ ವೀರಿಯವಾ ಆಯೂಹಕೋ ಸಙ್ಗಾಹಕೋ ಸಂವಿಭಾಗೀ ಸಖಿಲೋ ನಿವಾತವುತ್ತಿ ಸಣ್ಹೋ ಅಸಠೋ ಅಮಾಯಾವೀ ಅತಿಬುದ್ಧಿಸಮ್ಪನ್ನೋ ಕಿತ್ತಿಮಾ ವಿಜ್ಜಾಸಮ್ಪನ್ನೋ ಹಿತೇಸೀ ಉಪನಿಸ್ಸಿತಾನಂ ಪತ್ಥಿತೋ ಸಬ್ಬಜನಸ್ಸ ಧನವಾ ಯಸವಾ। ಮಹೋಸಧೋ। ಮಹಾರಾಜ। ಪಣ್ಡಿತೋ ಇಮೇಹಿ ಅಟ್ಠವೀಸತಿಯಾ ಅಙ್ಗೇಹಿ ಸಮನ್ನಾಗತೋ। ಸಾ ಅಞ್ಞಂ ತಾದಿಸಂ ನಿಮನ್ತಕಂ ಅಲಭಿತ್ವಾ ಪಾಪಂ ನಾಕಾಸೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಅಮರಾದೇವೀಪಞ್ಹೋ ಅಟ್ಠಮೋ।>
    text <೯॥ ಅರಹನ್ತಅಭಾಯನಪಞ್ಹೋ>
      text <೯>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ವಿಗತಭಯಸನ್ತಾಸಾ ಅರಹನ್ತೋತಿ। ಪುನ ಚ ನಗರೇ ರಾಜಗಹೇ ಧನಪಾಲಕಂ ಹತ್ಥಿಂ ಭಗವತಿ ಓಪತನ್ತಂ ದಿಸ್ವಾ ಪಞ್ಚ ಖೀಣಾಸವಸತಾನಿ ಪರಿಚ್ಚಜಿತ್ವಾ ಜಿನವರಂ ಪಕ್ಕನ್ತಾನಿ ದಿಸಾವಿದಿಸಂ ಏಕಂ ಠಪೇತ್ವಾ ಥೇರಂ ಆನನ್ದಂ। ಕಿಂ ನು ಖೋ। ಭನ್ತೇ ನಾಗಸೇನ। ತೇ ಅರಹನ್ತೋ ಭಯಾ ಪಕ್ಕನ್ತಾ। ಪಞ್ಞಾಯಿಸ್ಸತಿ ಸಕೇನ ಕಮ್ಮೇನಾತಿ ದಸಬಲಂ ಪಾತೇತುಕಾಮಾ ಪಕ್ಕನ್ತಾ। ಉದಾಹು ತಥಾಗತಸ್ಸ ಅತುಲಂ ವಿಪುಲಮಸಮಂ ಪಾಟಿಹಾರಿಯಂ ದಟ್ಠುಕಾಮಾ ಪಕ್ಕನ್ತಾ॥ ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ವಿಗತಭಯಸನ್ತಾಸಾ ಅರಹನ್ತೋತಿ। ತೇನ ಹಿ ನಗರೇ…ಪೇ॰… ಆನನ್ದನ್ತಿ ಯಂ ವಚನಂ ತಂ ಮಿಚ್ಛಾ। ಯದಿ ನಗರೇ ರಾಜಗಹೇ ಧನಪಾಲಕಂ ಹತ್ಥಿಂ ಭಗವತಿ ಓಪತನ್ತಂ ದಿಸ್ವಾ ಪಞ್ಚ ಖೀಣಾಸವಸತಾನಿ ಪರಿಚ್ಚಜಿತ್ವಾ ಜಿನವರಂ ಪಕ್ಕನ್ತಾನಿ ದಿಸಾವಿದಿಸಂ ಏಕಂ ಠಪೇತ್ವಾ ಥೇರಂ ಆನನ್ದಂ। ತೇನ ಹಿ ವಿಗತಭಯಸನ್ತಾಸಾ ಅರಹನ್ತೋತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ವಿಗತಭಯಸನ್ತಾಸಾ ಅರಹನ್ತೋತಿ। ನಗರೇ ರಾಜಗಹೇ ಧನಪಾಲಕಂ ಹತ್ಥಿಂ ಭಗವತಿ ಓಪತನ್ತಂ ದಿಸ್ವಾ ಪಞ್ಚ ಖೀಣಾಸವಸತಾನಿ ಪರಿಚ್ಚಜಿತ್ವಾ ಜಿನವರಂ ಪಕ್ಕನ್ತಾನಿ ದಿಸಾವಿದಿಸಂ ಏಕಂ ಠಪೇತ್ವಾ ಥೇರಂ ಆನನ್ದಂ। ತಞ್ಚ ಪನ ನ ಭಯಾ। ನಾಪಿ ಭಗವನ್ತಂ ಪಾತೇತುಕಾಮತಾಯ।>
      text <ಯೇನ ಪನ। ಮಹಾರಾಜ। ಹೇತುನಾ ಅರಹನ್ತೋ ಭಾಯೇಯ್ಯುಂ ವಾ ತಾಸೇಯ್ಯುಂ ವಾ। ಸೋ ಹೇತು ಅರಹನ್ತಾನಂ ಸಮುಚ್ಛಿನ್ನೋ। ತಸ್ಮಾ ವಿಗತಭಯಸನ್ತಾಸಾ ಅರಹನ್ತೋ। ಭಾಯತಿ ನು। ಮಹಾರಾಜ। ಮಹಾಪಥವೀ ಖಣನ್ತೇಪಿ ಭಿನ್ದನ್ತೇಪಿ ಧಾರೇನ್ತೇಪಿ ಸಮುದ್ದಪಬ್ಬತಗಿರಿಸಿಖರೇತಿ॥ ನ ಹಿ। ಭನ್ತೇತಿ। ಕೇನ ಕಾರಣೇನ ಮಹಾರಾಜಾತಿ॥ ನತ್ಥಿ। ಭನ್ತೇ। ಮಹಾಪಥವಿಯಾ ಸೋ ಹೇತು। ಯೇನ ಹೇತುನಾ ಮಹಾಪಥವೀ ಭಾಯೇಯ್ಯ ವಾ ತಾಸೇಯ್ಯ ವಾತಿ। ಏವಮೇವ ಖೋ। ಮಹಾರಾಜ। ನತ್ಥಿ ಅರಹನ್ತಾನಂ ಸೋ ಹೇತು। ಯೇನ ಹೇತುನಾ ಅರಹನ್ತೋ ಭಾಯೇಯ್ಯುಂ ವಾ ತಾಸೇಯ್ಯುಂ ವಾ।>
      text <ಭಾಯತಿ ನು। ಮಹಾರಾಜ। ಗಿರಿಸಿಖರಂ ಛಿನ್ದನ್ತೇ ವಾ ಭಿನ್ದನ್ತೇ ವಾ ಪತನ್ತೇ ವಾ ಅಗ್ಗಿನಾ ದಹನ್ತೇ ವಾತಿ॥ ನ ಹಿ। ಭನ್ತೇತಿ। ಕೇನ ಕಾರಣೇನ ಮಹಾರಾಜಾತಿ॥ ನತ್ಥಿ। ಭನ್ತೇ। ಗಿರಿಸಿಖರಸ್ಸ ಸೋ ಹೇತು। ಯೇನ ಹೇತುನಾ ಗಿರಿಸಿಖರಂ ಭಾಯೇಯ್ಯ ವಾ ತಾಸೇಯ್ಯ ವಾತಿ। ಏವಮೇವ ಖೋ। ಮಹಾರಾಜ। ನತ್ಥಿ ಅರಹನ್ತಾನಂ ಸೋ ಹೇತು। ಯೇನ ಹೇತುನಾ ಅರಹನ್ತೋ ಭಾಯೇಯ್ಯುಂ ವಾ ತಾಸೇಯ್ಯುಂ ವಾ।>
      text <ಯದಿಪಿ। ಮಹಾರಾಜ। ಲೋಕಧಾತುಸತಸಹಸ್ಸೇಸು ಯೇ ಕೇಚಿ ಸತ್ತನಿಕಾಯಪರಿಯಾಪನ್ನಾ ಸಬ್ಬೇಪಿ ತೇ ಸತ್ತಿಹತ್ಥಾ ಏಕಂ ಅರಹನ್ತಂ ಉಪಧಾವಿತ್ವಾ ತಾಸೇಯ್ಯುಂ। ನ ಭವೇಯ್ಯ ಅರಹತೋ ಚಿತ್ತಸ್ಸ ಕಿಞ್ಚಿ ಅಞ್ಞಥತ್ತಂ। ಕಿಂ ಕಾರಣಂ॥ ಅಟ್ಠಾನಮನವಕಾಸತಾಯ।>
      text <ಅಪಿ ಚ। ಮಹಾರಾಜ। ತೇಸಂ ಖೀಣಾಸವಾನಂ ಏವಂ ಚೇತೋಪರಿವಿತಕ್ಕೋ ಅಹೋಸಿ ಅಜ್ಜ ನರವರಪವರೇ ಜಿನವರವಸಭೇ ನಗರವರಮನುಪ್ಪವಿಟ್ಠೇ ವೀಥಿಯಾ ಧನಪಾಲಕೋ ಹತ್ಥೀ ಆಪತಿಸ್ಸತಿ। ಅಸಂಸಯಮತಿದೇವದೇವಂ ಉಪಟ್ಠಾಕೋ ನ ಪರಿಚ್ಚಜಿಸ್ಸತಿ। ಯದಿ ಮಯಂ ಸಬ್ಬೇಪಿ ಭಗವನ್ತಂ ನ ಪರಿಚ್ಚಜಿಸ್ಸಾಮ। ಆನನ್ದಸ್ಸ ಗುಣೋ ಪಾಕಟೋ ನ ಭವಿಸ್ಸತಿ। ನ ಹೇವ ಚ ತಥಾಗತಂ ಸಮುಪಗಮಿಸ್ಸತಿ ಹತ್ಥಿನಾಗೋ। ಹನ್ದ ಮಯಂ ಅಪಗಚ್ಛಾಮ। ಏವಮಿದಂ ಮಹತೋ ಜನಕಾಯಸ್ಸ ಕಿಲೇಸಬನ್ಧನಮೋಕ್ಖೋ ಭವಿಸ್ಸತಿ। ಆನನ್ದಸ್ಸ ಚ ಗುಣೋ ಪಾಕಟೋ ಭವಿಸ್ಸತೀತಿ। ಏವಂ ತೇ ಅರಹನ್ತೋ ಆನಿಸಂಸಂ ದಿಸ್ವಾ ದಿಸಾವಿದಿಸಂ ಪಕ್ಕನ್ತಾತಿ। ಸುವಿಭತ್ತೋ। ಭನ್ತೇ ನಾಗಸೇನ। ಪಞ್ಹೋ। ಏವಮೇತಂ ನತ್ಥಿ ಅರಹನ್ತಾನಂ ಭಯಂ ವಾ ಸನ್ತಾಸೋ ವಾ। ಆನಿಸಂಸಂ ದಿಸ್ವಾ ಅರಹನ್ತೋ ಪಕ್ಕನ್ತಾ ದಿಸಾವಿದಿಸನ್ತಿ।>
      stand <ಅರಹನ್ತಅಭಾಯನಪಞ್ಹೋ ನವಮೋ।>
    text <೧೦॥ ಬುದ್ಧಸಬ್ಬಞ್ಞುಭಾವಪಞ್ಹೋ>
      text <೧೦>, <ಭನ್ತೇ ನಾಗಸೇನ। ತುಮ್ಹೇ ಭಣಥ ತಥಾಗತೋ ಸಬ್ಬಞ್ಞೂತಿ। ಪುನ ಚ ಭಣಥ ತಥಾಗತೇನ ಸಾರಿಪುತ್ತಮೋಗ್ಗಲ್ಲಾನಪ್ಪಮುಖೇ ಭಿಕ್ಖುಸಙ್ಘೇ ಪಣಾಮಿತೇ ಚಾತುಮೇಯ್ಯಕಾ ಚ ಸಕ್ಯಾ ಬ್ರಹ್ಮಾ ಚ ಸಹಮ್ಪತಿ ಬೀಜೂಪಮಞ್ಚ ವಚ್ಛತರುಣೂಪಮಞ್ಚ ಉಪದಸ್ಸೇತ್ವಾ ಭಗವನ್ತಂ ಪಸಾದೇಸುಂ ಖಮಾಪೇಸುಂ ನಿಜ್ಝತ್ತಂ ಅಕಂಸೂತಿ। ಕಿಂ ನು ಖೋ। ಭನ್ತೇ ನಾಗಸೇನ। ಅಞ್ಞಾತಾ ತಾ ಉಪಮಾ ತಥಾಗತಸ್ಸ। ಯಾಹಿ ತಥಾಗತೋ ಉಪಮಾಹಿ ಓರತೋ ಖಮಿತೋ ಉಪಸನ್ತೋ ನಿಜ್ಝತ್ತಂ ಗತೋ॥ ಯದಿ। ಭನ್ತೇ ನಾಗಸೇನ। ತಥಾಗತಸ್ಸ ತಾ ಉಪಮಾ ಅಞ್ಞಾತಾ। ತೇನ ಹಿ ಬುದ್ಧೋ ಅಸಬ್ಬಞ್ಞೂ। ಯದಿ ಞಾತಾ। ತೇನ ಹಿ ಓಕಸ್ಸ ಪಸಯ್ಹ ವೀಮಂಸಾಪೇಕ್ಖೋ ಪಣಾಮೇಸಿ। ತೇನ ಹಿ ತಸ್ಸ ಅಕಾರುಞ್ಞತಾ ಸಮ್ಭವತಿ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಸಬ್ಬಞ್ಞೂ। ಮಹಾರಾಜ। ತಥಾಗತೋ। ತಾಹಿ ಚ ಉಪಮಾಹಿ ಭಗವಾ ಪಸನ್ನೋ ಓರತೋ ಖಮಿತೋ ಉಪಸನ್ತೋ ನಿಜ್ಝತ್ತಂ ಗತೋ। ಧಮ್ಮಸ್ಸಾಮೀ। ಮಹಾರಾಜ। ತಥಾಗತೋ। ತಥಾಗತಪ್ಪವೇದಿತೇಹೇವ ತೇ ಓಪಮ್ಮೇಹಿ ತಥಾಗತಂ ಆರಾಧೇಸುಂ ತೋಸೇಸುಂ ಪಸಾದೇಸುಂ। ತೇಸಞ್ಚ ತಥಾಗತೋ ಪಸನ್ನೋ ಸಾಧೂತಿ ಅಬ್ಭಾನುಮೋದಿ।>
      text <ಯಥಾ। ಮಹಾರಾಜ। ಇತ್ಥೀ ಸಾಮಿಕಸ್ಸ ಸನ್ತಕೇನೇವ ಧನೇನ ಸಾಮಿಕಂ ಆರಾಧೇತಿ ತೋಸೇತಿ ಪಸಾದೇತಿ। ತಞ್ಚ ಸಾಮಿಕೋ ಸಾಧೂತಿ ಅಬ್ಭಾನುಮೋದತಿ। ಏವಮೇವ ಖೋ। ಮಹಾರಾಜ। ಚಾತುಮೇಯ್ಯಕಾ ಚ ಸಕ್ಯಾ ಬ್ರಹ್ಮಾ ಚ ಸಹಮ್ಪತಿ ತಥಾಗತಪ್ಪವೇದಿತೇಹೇವ ಓಪಮ್ಮೇಹಿ ತಥಾಗತಂ ಆರಾಧೇಸುಂ ತೋಸೇಸುಂ ಪಸಾದೇಸುಂ। ತೇಸಞ್ಚ ತಥಾಗತೋ ಪಸನ್ನೋ ಸಾಧೂತಿ ಅಬ್ಭಾನುಮೋದಿ।>
      text <ಯಥಾ ವಾ ಪನ। ಮಹಾರಾಜ। ಕಪ್ಪಕೋ ರಞ್ಞೋ ಸನ್ತಕೇನೇವ ಸುವಣ್ಣಫಣಕೇನ ರಞ್ಞೋ ಉತ್ತಮಙ್ಗಂ ಪಸಾಧಯಮಾನೋ ರಾಜಾನಂ ಆರಾಧೇತಿ ತೋಸೇತಿ ಪಸಾದೇತಿ। ತಸ್ಸ ಚ ರಾಜಾ ಪಸನ್ನೋ ಸಾಧೂತಿ ಅಬ್ಭಾನುಮೋದತಿ। ಯಥಿಚ್ಛಿತಮನುಪ್ಪದೇತಿ। ಏವಮೇವ ಖೋ। ಮಹಾರಾಜ। ಚಾತುಮೇಯ್ಯಕಾ ಚ ಸಕ್ಯಾ ಬ್ರಹ್ಮಾ ಚ ಸಹಮ್ಪತಿ ತಥಾಗತಪ್ಪವೇದಿತೇಹೇವ ಓಪಮ್ಮೇಹಿ ತಥಾಗತಂ ಆರಾಧೇಸುಂ ತೋಸೇಸುಂ ಪಸಾದೇಸುಂ। ತೇಸಞ್ಚ ತಥಾಗತೋ ಪಸನ್ನೋ ಸಾಧೂತಿ ಅಬ್ಭಾನುಮೋದಿ।>
      text <ಯಥಾ ವಾ ಪನ। ಮಹಾರಾಜ। ಸದ್ಧಿವಿಹಾರಿಕೋ ಉಪಜ್ಝಾಯಾಭತಂ ಪಿಣ್ಡಪಾತಂ ಗಹೇತ್ವಾ ಉಪಜ್ಝಾಯಸ್ಸ ಉಪನಾಮೇನ್ತೋ ಉಪಜ್ಝಾಯಂ ಆರಾಧೇತಿ ತೋಸೇತಿ ಪಸಾದೇತಿ। ತಞ್ಚ ಉಪಜ್ಝಾಯೋ ಪಸನ್ನೋ ಸಾಧೂತಿ ಅಬ್ಭಾನುಮೋದತಿ। ಏವಮೇವ ಖೋ। ಮಹಾರಾಜ। ಚಾತುಮೇಯ್ಯಕಾ ಚ ಸಕ್ಯಾ ಬ್ರಹ್ಮಾ ಚ ಸಹಮ್ಪತಿ ತಥಾಗತಪ್ಪವೇದಿತೇಹೇವ ಓಪಮ್ಮೇಹಿ ತಥಾಗತಂ ಆರಾಧೇಸುಂ ತೋಸೇಸುಂ ಪಸಾದೇಸುಂ। ತೇಸಞ್ಚ ತಥಾಗತೋ ಪಸನ್ನೋ ಸಾಧೂತಿ ಅಬ್ಭಾನುಮೋದಿತ್ವಾ ಸಬ್ಬದುಕ್ಖಪರಿಮುತ್ತಿಯಾ ಧಮ್ಮಂ ದೇಸೇಸೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಬುದ್ಧಸಬ್ಬಞ್ಞುಭಾವಪಞ್ಹೋ ದಸಮೋ।>
      stand <ಸಬ್ಬಞ್ಞುತಞಾಣವಗ್ಗೋ ಚತುತ್ಥೋ।>
      stand <ಇಮಸ್ಮಿಂ ವಗ್ಗೇ ದಸ ಪಞ್ಹಾ।>
  text <೫॥ ಸನ್ಥವವಗ್ಗೋ>
    text <೧॥ ಸನ್ಥವಪಞ್ಹೋ>
      text <೧>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ>
      text <ಪುನ ಚ ಭಗವತಾ ಭಣಿತಂ ವಿಹಾರೇ ಕಾರಯೇ ರಮ್ಮೇ। ವಾಸಯೇತ್ಥ ಬಹುಸ್ಸುತೇತಿ। ಯದಿ। ಭನ್ತೇ ನಾಗಸೇನ। ತಥಾಗತೇನ ಭಣಿತಂ ಸನ್ಥವತೋ ಭಯಂ ಜಾತಂ। ನಿಕೇತಾ ಜಾಯತೇ ರಜೋ। ಅನಿಕೇತಮಸನ್ಥವಂ। ಏತಂ ವೇ ಮುನಿದಸ್ಸನನ್ತಿ। ತೇನ ಹಿ ವಿಹಾರೇ ಕಾರಯೇ ರಮ್ಮೇ। ವಾಸಯೇತ್ಥ ಬಹುಸ್ಸುತೇತಿ ಯಂ ವಚನಂ। ತಂ ಮಿಚ್ಛಾ। ಯದಿ ತಥಾಗತೇನ ಭಣಿತಂ ವಿಹಾರೇ ಕಾರಯೇ ರಮ್ಮೇ। ವಾಸಯೇತ್ಥ ಬಹುಸ್ಸುತೇತಿ। ತೇನ ಹಿ ಸನ್ಥವತೋ ಭಯಂ ಜಾತಂ। ನಿಕೇತಾ ಜಾಯತೇ ರಜೋ। ಅನಿಕೇತಮಸನ್ಥವಂ। ಏತಂ ವೇ ಮುನಿದಸ್ಸನನ್ತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಸನ್ಥವತೋ ಭಯಂ ಜಾತಂ। ನಿಕೇತಾ ಜಾಯತೇ ರಜೋ। ಅನಿಕೇತಮಸನ್ಥವಂ। ಏತಂ ವೇ ಮುನಿದಸ್ಸನನ್ತಿ। ಭಣಿತಞ್ಚ ವಿಹಾರೇ ಕಾರಯೇ ರಮ್ಮೇ। ವಾಸಯೇತ್ಥ ಬಹುಸ್ಸುತೇತಿ। ಯಂ। ಮಹಾರಾಜ। ಭಗವತಾ ಭಣಿತಂ ಸನ್ಥವತೋ ಭಯಂ ಜಾತಂ। ನಿಕೇತಾ ಜಾಯತೇ ರಜೋ। ಅನಿಕೇತಮಸನ್ಥವಂ। ಏತಂ ವೇ ಮುನಿದಸ್ಸನನ್ತಿ। ತಂ ಸಭಾವವಚನಂ ಅಸೇಸವಚನಂ ನಿಸ್ಸೇಸವಚನಂ ನಿಪ್ಪರಿಯಾಯವಚನಂ ಸಮಣಾನುಚ್ಛವಂ ಸಮಣಸಾರುಪ್ಪಂ ಸಮಣಪ್ಪತಿರೂಪಂ ಸಮಣಾರಹಂ ಸಮಣಗೋಚರಂ ಸಮಣಪ್ಪಟಿಪದಾ ಸಮಣಪ್ಪಟಿಪತ್ತಿ। ಯಥಾ। ಮಹಾರಾಜ। ಆರಞ್ಞಕೋ ಮಿಗೋ ಅರಞ್ಞೇ ಪವನೇ ಚರಮಾನೋ ನಿರಾಲಯೋ ಅನಿಕೇತೋ ಯಥಿಚ್ಛಕಂ ಸಯತಿ। ಏವಮೇವ ಖೋ। ಮಹಾರಾಜ। ಭಿಕ್ಖುನಾ ಸನ್ಥವತೋ ಭಯಂ ಜಾತಂ। ನಿಕೇತಾ ಜಾಯತೇ ರಜೋ। ಅನಿಕೇತಮಸನ್ಥವಂ। ಏತಂ ವೇ ಮುನಿದಸ್ಸನನ್ತಿ ಚಿನ್ತೇತಬ್ಬಂ।>
      text <ಯಂ ಪನ। ಮಹಾರಾಜ। ಭಗವತಾ ಭಣಿತಂ ವಿಹಾರೇ ಕಾರಯೇ ರಮ್ಮೇ। ವಾಸಯೇತ್ಥ ಬಹುಸ್ಸುತೇತಿ। ತಂ ದ್ವೇ ಅತ್ಥವಸೇ ಸಮ್ಪಸ್ಸಮಾನೇನ ಭಗವತಾ ಭಣಿತಂ। ಕತಮೇ ದ್ವೇ॥ ವಿಹಾರದಾನಂ ನಾಮ ಸಬ್ಬಬುದ್ಧೇಹಿ ವಣ್ಣಿತಂ ಅನುಮತಂ ಥೋಮಿತಂ ಪಸತ್ಥಂ। ತಂ ತೇ ವಿಹಾರದಾನಂ ದತ್ವಾ ಜಾತಿಜರಾಮರಣಾ ಪರಿಮುಚ್ಚಿಸ್ಸನ್ತೀತಿ। ಅಯಂ ತಾವ ಪಠಮೋ ಆನಿಸಂಸೋ ವಿಹಾರದಾನೇ।>
      text <ಪುನ ಚಪರಂ ವಿಹಾರೇ ವಿಜ್ಜಮಾನೇ ಭಿಕ್ಖುನಿಯೋ ಬ್ಯತ್ತಸಙ್ಕೇತಾ ಭವಿಸ್ಸನ್ತಿ। ಸುಲಭಂ ದಸ್ಸನಂ ದಸ್ಸನಕಾಮಾನಂ। ಅನಿಕೇತೇ ದುದ್ದಸ್ಸನಾ ಭವಿಸ್ಸನ್ತೀತಿ। ಅಯಂ ದುತಿಯೋ ಆನಿಸಂಸೋ ವಿಹಾರದಾನೇ। ಇಮೇ ದ್ವೇ ಅತ್ಥವಸೇ ಸಮ್ಪಸ್ಸಮಾನೇನ ಭಗವತಾ ಭಣಿತಂ ವಿಹಾರೇ ಕಾರಯೇ ರಮ್ಮೇ। ವಾಸಯೇತ್ಥ ಬಹುಸ್ಸುತೇತಿ। ನ ತತ್ಥ ಬುದ್ಧಪುತ್ತೇನ ಆಲಯೋ ಕರಣೀಯೋ ನಿಕೇತೇತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಸನ್ಥವಪಞ್ಹೋ ಪಠಮೋ।>
    text <೨॥ ಉದರಸಂಯತಪಞ್ಹೋ>
      text <೨>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ>
      text <ಪುನ ಚ ಭಗವತಾ ಭಣಿತಂ ಅಹಂ ಖೋ ಪನುದಾಯಿ। ಅಪ್ಪೇಕದಾ ಇಮಿನಾ ಪತ್ತೇನ ಸಮತಿತ್ತಿಕಮ್ಪಿ ಭುಞ್ಜಾಮಿ। ಭಿಯ್ಯೋಪಿ ಭುಞ್ಜಾಮೀತಿ। ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ಉತ್ತಿಟ್ಠೇ ನಪ್ಪಮಜ್ಜೇಯ್ಯ। ಉದರೇ ಸಂಯತೋ ಸಿಯಾತಿ। ತೇನ ಹಿ ಅಹಂ ಖೋ ಪನುದಾಯಿ। ಅಪ್ಪೇಕದಾ ಇಮಿನಾ ಪತ್ತೇನ ಸಮತಿತ್ಥಿಕಮ್ಪಿ ಭುಞ್ಜಾಮಿ। ಭಿಯ್ಯೋಪಿ ಭುಞ್ಜಾಮೀತಿ ಯಂ ವಚನಂ। ತಂ ಮಿಚ್ಛಾ। ಯದಿ ತಥಾಗತೇನ ಭಣಿತಂ ಅಹಂ ಖೋ ಪನುದಾಯಿ। ಅಪ್ಪೇಕದಾ ಇಮಿನಾ ಪತ್ತೇನ ಸಮತಿತ್ಥಿಕಮ್ಪಿ ಭುಞ್ಜಾಮಿ। ಭಿಯ್ಯೋಪಿ ಭುಞ್ಜಾಮೀತಿ। ತೇನ ಹಿ ಉತ್ತಿಟ್ಠೇ ನಪ್ಪಮಜ್ಜೇಯ್ಯ। ಉದರೇ ಸಂಯತೋ ಸಿಯಾತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಉತ್ತಿಟ್ಠೇ ನಪ್ಪಮಜ್ಜೇಯ್ಯ। ಉದರೇ ಸಂಯತೋ ಸಿಯಾತಿ। ಭಣಿತಞ್ಚ ಅಹಂ ಖೋ ಪನುದಾಯಿ। ಅಪ್ಪೇಕದಾ ಇಮಿನಾ ಪತ್ತೇನ ಸಮತಿತ್ತಿಕಮ್ಪಿ ಭುಞ್ಜಾಮಿ। ಭಿಯ್ಯೋಪಿ ಭುಞ್ಜಾಮೀತಿ। ಯಂ। ಮಹಾರಾಜ। ಭಗವತಾ ಭಣಿತಂ ಉತ್ತಿಟ್ಠೇ ನಪ್ಪಮಜ್ಜೇಯ್ಯ। ಉದರೇ ಸಂಯತೋ ಸಿಯಾತಿ। ತಂ ಸಭಾವವಚನಂ ಅಸೇಸವಚನಂ ನಿಸ್ಸೇಸವಚನಂ ನಿಪ್ಪರಿಯಾಯವಚನಂ ಭೂತವಚನಂ ತಚ್ಛವಚನಂ ಯಾಥಾವವಚನಂ ಅವಿಪರೀತವಚನಂ ಇಸಿವಚನಂ ಮುನಿವಚನಂ ಭಗವನ್ತವಚನಂ ಅರಹನ್ತವಚನಂ ಪಚ್ಚೇಕಬುದ್ಧವಚನಂ ಜಿನವಚನಂ ಸಬ್ಬಞ್ಞುವಚನಂ ತಥಾಗತಸ್ಸ ಅರಹತೋ ಸಮ್ಮಾಸಮ್ಬುದ್ಧಸ್ಸ ವಚನಂ।>
      text <ಉದರೇ ಅಸಂಯತೋ। ಮಹಾರಾಜ। ಪಾಣಮ್ಪಿ ಹನತಿ। ಅದಿನ್ನಮ್ಪಿ ಆದಿಯತಿ। ಪರದಾರಮ್ಪಿ ಗಚ್ಛತಿ। ಮುಸಾಪಿ ಭಣತಿ। ಮಜ್ಜಮ್ಪಿ ಪಿವತಿ। ಮಾತರಮ್ಪಿ ಜೀವಿತಾ ವೋರೋಪೇತಿ। ಪಿತರಮ್ಪಿ ಜೀವಿತಾ ವೋರೋಪೇತಿ। ಅರಹನ್ತಮ್ಪಿ ಜೀವಿತಾ ವೋರೋಪೇತಿ। ಸಙ್ಘಮ್ಪಿ ಭಿನ್ದತಿ। ದುಟ್ಠೇನ ಚಿತ್ತೇನ ತಥಾಗತಸ್ಸ ಲೋಹಿತಮ್ಪಿ ಉಪ್ಪಾದೇತಿ। ನನು। ಮಹಾರಾಜ। ದೇವದತ್ತೋ ಉದರೇ ಅಸಂಯತೋ ಸಙ್ಘಂ ಭಿನ್ದಿತ್ವಾ ಕಪ್ಪಟ್ಠಿಯಂ ಕಮ್ಮಂ ಆಯೂಹಿ। ಏವರೂಪಾನಿ। ಮಹಾರಾಜ। ಅಞ್ಞಾನಿಪಿ ಬಹುವಿಧಾನಿ ಕಾರಣಾನಿ ದಿಸ್ವಾ ಭಗವತಾ ಭಣಿತಂ ಉತ್ತಿಟ್ಠೇ ನಪ್ಪಮಜ್ಜೇಯ್ಯ। ಉದರೇ ಸಂಯತೋ ಸಿಯಾತಿ।>
      text <ಉದರೇ ಸಂಯತೋ। ಮಹಾರಾಜ। ಚತುಸಚ್ಚಾಭಿಸಮಯಂ ಅಭಿಸಮೇತಿ। ಚತ್ತಾರಿ ಸಾಮಞ್ಞಫಲಾನಿ ಸಚ್ಛಿಕರೋತಿ। ಚತೂಸು ಪಟಿಸಮ್ಭಿದಾಸು ಅಟ್ಠಸು ಸಮಾಪತ್ತೀಸು ಛಸು ಅಭಿಞ್ಞಾಸು ವಸೀಭಾವಂ ಪಾಪುಣಾತಿ। ಕೇವಲಞ್ಚ ಸಮಣಧಮ್ಮಂ ಪೂರೇತಿ। ನನು। ಮಹಾರಾಜ। ಸುಕಪೋತಕೋ ಉದರೇ ಸಂಯತೋ ಹುತ್ವಾ ಯಾವ ತಾವತಿಂಸಭವನಂ ಕಮ್ಪೇತ್ವಾ ಸಕ್ಕಂ ದೇವಾನಮಿನ್ದಂ ಉಪಟ್ಠಾನಮುಪನೇಸಿ। ಏವರೂಪಾನಿ। ಮಹಾರಾಜ। ಅಞ್ಞಾನಿಪಿ ಬಹುವಿಧಾನಿ ಕಾರಣಾನಿ ದಿಸ್ವಾ ಭಗವತಾ ಭಣಿತಂ ಉತ್ತಿಟ್ಠೇ ನಪ್ಪಮಜ್ಜೇಯ್ಯ। ಉದರೇ ಸಂಯತೋ ಸಿಯಾತಿ।>
      text <ಯಂ ಪನ। ಮಹಾರಾಜ। ಭಗವತಾ ಭಣಿತಂ ಅಹಂ ಖೋ ಪನುದಾಯಿ ಅಪ್ಪೇಕದಾ ಇಮಿನಾ ಪತ್ತೇನ ಸಮತಿತ್ತಿಕಮ್ಪಿ ಭುಞ್ಜಾಮಿ। ಭಿಯ್ಯೋಪಿ ಭುಞ್ಜಾಮೀತಿ। ತಂ ಕತಕಿಚ್ಚೇನ ನಿಟ್ಠಿತಕಿರಿಯೇನ ಸಿದ್ಧತ್ಥೇನ ವುಸಿತವೋಸಾನೇನ ನಿರಾವರಣೇನ ಸಬ್ಬಞ್ಞುನಾ ಸಯಮ್ಭುನಾ ತಥಾಗತೇನ ಅತ್ತಾನಂ ಉಪಾದಾಯ ಭಣಿತಂ।>
      text <ಯಥಾ। ಮಹಾರಾಜ। ವನ್ತಸ್ಸ ವಿರಿತ್ತಸ್ಸ ಅನುವಾಸಿತಸ್ಸ ಆತುರಸ್ಸ ಸಪ್ಪಾಯಕಿರಿಯಾ ಇಚ್ಛಿತಬ್ಬಾ ಹೋತಿ। ಏವಮೇವ ಖೋ। ಮಹಾರಾಜ। ಸಕಿಲೇಸಸ್ಸ ಅದಿಟ್ಠಸಚ್ಚಸ್ಸ ಉದರೇ ಸಂಯಮೋ ಕರಣೀಯೋ ಹೋತಿ। ಯಥಾ। ಮಹಾರಾಜ। ಮಣಿರತನಸ್ಸ ಸಪ್ಪಭಾಸಸ್ಸ ಜಾತಿಮನ್ತಸ್ಸ ಅಭಿಜಾತಿಪರಿಸುದ್ಧಸ್ಸ ಮಜ್ಜನನಿಘಂಸನಪರಿಸೋಧನೇನ ಕರಣೀಯಂ ನ ಹೋತಿ। ಏವಮೇವ ಖೋ। ಮಹಾರಾಜ। ತಥಾಗತಸ್ಸ ಬುದ್ಧವಿಸಯೇ ಪಾರಮಿಂ ಗತಸ್ಸ ಕಿರಿಯಾಕರಣೇಸು ಆವರಣಂ ನ ಹೋತೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಉದರಸಂಯತಪಞ್ಹೋ ದುತಿಯೋ।>
    text <೩॥ ಬುದ್ಧಅಪ್ಪಾಬಾಧಪಞ್ಹೋ>
      text <೩>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಅಹಮಸ್ಮಿ। ಭಿಕ್ಖವೇ। ಬ್ರಾಹ್ಮಣೋ ಯಾಚಯೋಗೋ ಸದಾ ಪಯತಪಾಣಿ ಅನ್ತಿಮದೇಹಧರೋ ಅನುತ್ತರೋ ಭಿಸಕ್ಕೋ ಸಲ್ಲಕತ್ತೋತಿ। ಪುನ ಚ ಭಣಿತಂ ಭಗವತಾ ಏತದಗ್ಗಂ। ಭಿಕ್ಖವೇ। ಮಮ ಸಾವಕಾನಂ ಭಿಕ್ಖೂನಂ ಅಪ್ಪಾಬಾಧಾನಂ ಯದಿದಂ ಬಾಕುಲೋತಿ। ಭಗವತೋ ಚ ಸರೀರೇ ಬಹುಕ್ಖತ್ತುಂ ಆಬಾಧೋ ಉಪ್ಪನ್ನೋ ದಿಸ್ಸತಿ। ಯದಿ। ಭನ್ತೇ ನಾಗಸೇನ। ತಥಾಗತೋ ಅನುತ್ತರೋ। ತೇನ ಹಿ ಏತದಗ್ಗಂ…ಪೇ॰… ಬಾಕುಲೋತಿ ಯಂ ವಚನಂ। ತಂ ಮಿಚ್ಛಾ। ಯದಿ ಥೇರೋ ಬಾಕುಲೋ ಅಪ್ಪಾಬಾಧಾನಂ ಅಗ್ಗೋ। ತೇನ ಹಿ ಅಹಮಸ್ಮಿ…ಪೇ॰… ಸಲ್ಲಕತ್ತೋತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಅಹಮಸ್ಮಿ…ಪೇ॰… ಸಲ್ಲಕತ್ತೋತಿ। ಭಣಿತಞ್ಚ ಏತದಗ್ಗಂ…ಪೇ॰… ಬಾಕುಲೋತಿ। ತಞ್ಚ ಪನ ಬಾಹಿರಾನಂ ಆಗಮಾನಂ ಅಧಿಗಮಾನಂ ಪರಿಯತ್ತೀನಂ ಅತ್ತನಿ ವಿಜ್ಜಮಾನತಂ ಸನ್ಧಾಯ ಭಾಸಿತಂ।>
      text <ಸನ್ತಿ ಖೋ ಪನ। ಮಹಾರಾಜ। ಭಗವತೋ ಸಾವಕಾ ಠಾನಚಙ್ಕಮಿಕಾ। ತೇ ಠಾನೇನ ಚಙ್ಕಮೇನ ದಿವಾರತ್ತಿಂ ವೀತಿನಾಮೇನ್ತಿ। ಭಗವಾ ಪನ। ಮಹಾರಾಜ। ಠಾನೇನ ಚಙ್ಕಮೇನ ನಿಸಜ್ಜಾಯ ಸಯನೇನ ದಿವಾರತ್ತಿಂ ವೀತಿನಾಮೇತಿ। ಯೇ ತೇ। ಮಹಾರಾಜ। ಭಿಕ್ಖೂ ಠಾನಚಙ್ಕಮಿಕಾ। ತೇ ತೇನ ಅಙ್ಗೇನ ಅತಿರೇಕಾ।>
      text <ಸನ್ತಿ ಖೋ ಪನ। ಮಹಾರಾಜ। ಭಗವತೋ ಸಾವಕಾ ಏಕಾಸನಿಕಾ। ತೇ ಜೀವಿತಹೇತುಪಿ ದುತಿಯಂ ಭೋಜನಂ ನ ಭುಞ್ಜನ್ತಿ। ಭಗವಾ ಪನ। ಮಹಾರಾಜ। ದುತಿಯಮ್ಪಿ ಯಾವ ತತಿಯಮ್ಪಿ ಭೋಜನಂ ಭುಞ್ಜತಿ। ಯೇ ತೇ। ಮಹಾರಾಜ। ಭಿಕ್ಖೂ ಏಕಾಸನಿಕಾ। ತೇ ತೇನ ಅಙ್ಗೇನ ಅತಿರೇಕಾ। ಅನೇಕವಿಧಾನಿ। ಮಹಾರಾಜ। ತಾನಿ ಕಾರಣಾನಿ ತೇಸಂ ತೇಸಂ ತಂ ತಂ ಸನ್ಧಾಯ ಭಣಿತಾನಿ। ಭಗವಾ ಪನ। ಮಹಾರಾಜ। ಅನುತ್ತರೋ ಸೀಲೇನ ಸಮಾಧಿನಾ ಪಞ್ಞಾಯ ವಿಮುತ್ತಿಯಾ ವಿಮುತ್ತಿಞಾಣದಸ್ಸನೇನ ದಸಹಿ ಚ ಬಲೇಹಿ ಚತೂಹಿ ವೇಸಾರಜ್ಜೇಹಿ ಅಟ್ಠಾರಸಹಿ ಬುದ್ಧಧಮ್ಮೇಹಿ ಛಹಿ ಅಸಾಧಾರಣೇಹಿ ಞಾಣೇಹಿ। ಕೇವಲೇ ಚ ಬುದ್ಧವಿಸಯೇ ತಂ ಸನ್ಧಾಯ ಭಣಿತಂ ಅಹಮಸ್ಮಿ…ಪೇ॰… ಸಲ್ಲಕತ್ತೋತಿ।>
      text <ಇಧ। ಮಹಾರಾಜ। ಮನುಸ್ಸೇಸು ಏಕೋ ಜಾತಿಮಾ ಹೋತಿ। ಏಕೋ ಧನವಾ। ಏಕೋ ವಿಜ್ಜವಾ। ಏಕೋ ಸಿಪ್ಪವಾ। ಏಕೋ ಸೂರೋ। ಏಕೋ ವಿಚಕ್ಖಣೋ। ಸಬ್ಬೇಪೇತೇ ಅಭಿಭವಿಯ ರಾಜಾ ಯೇವ ತೇಸಂ ಉತ್ತಮೋ ಹೋತಿ। ಏವಮೇವ ಖೋ। ಮಹಾರಾಜ। ಭಗವಾ ಸಬ್ಬಸತ್ತಾನಂ ಅಗ್ಗೋ ಜೇಟ್ಠೋ ಸೇಟ್ಠೋ।>
      text <ಯಂ ಪನ ಆಯಸ್ಮಾ ಬಾಕುಲೋ ಅಪ್ಪಾಬಾಧೋ ಅಹೋಸಿ। ತಂ ಅಭಿನೀಹಾರವಸೇನ। ಸೋ ಹಿ। ಮಹಾರಾಜ। ಅನೋಮದಸ್ಸಿಸ್ಸ ಭಗವತೋ ಉದರವಾತಾಬಾಧೇ ಉಪ್ಪನ್ನೇ ವಿಪಸ್ಸಿಸ್ಸ ಚ ಭಗವತೋ ಅಟ್ಠಸಟ್ಠಿಯಾ ಚ ಭಿಕ್ಖುಸತಸಹಸ್ಸಾನಂ ತಿಣಪುಪ್ಫಕರೋಗೇ ಉಪ್ಪನ್ನೇ ಸಯಂ ತಾಪಸೋ ಸಮಾನೋ ನಾನಾಭೇಸಜ್ಜೇಹಿ ತಂ ಬ್ಯಾಧಿಂ ಅಪನೇತ್ವಾ ಅಪ್ಪಾಬಾಧತಂ ಪತ್ತೋ। ಭಣಿತೋ ಚ ಏತದಗ್ಗಂ…ಪೇ॰… ಬಾಕುಲೋತಿ।>
      text <ಭಗವತೋ। ಮಹಾರಾಜ। ಬ್ಯಾಧಿಮ್ಹಿ ಉಪ್ಪಜ್ಜನ್ತೇಪಿ ಅನುಪ್ಪಜ್ಜನ್ತೇಪಿ ಧುತಙ್ಗಂ ಆದಿಯನ್ತೇಪಿ ಅನಾದಿಯನ್ತೇಪಿ ನತ್ಥಿ ಭಗವತಾ ಸದಿಸೋ ಕೋಚಿ ಸತ್ತೋ। ಭಾಸಿತಮ್ಪೇತಂ ಮಹಾರಾಜ ಭಗವತಾ ದೇವಾತಿದೇವೇನ ಸಂಯುತ್ತನಿಕಾಯವರಲಞ್ಛಕೇ>
      text <ಯಾವತಾ। ಭಿಕ್ಖವೇ। ಸತ್ತಾ ಅಪದಾ ವಾ ದ್ವಿಪದಾ ವಾ ಚತುಪ್ಪದಾ ವಾ ಬಹುಪ್ಪದಾ ವಾ ರೂಪಿನೋ ವಾ ಅರೂಪಿನೋ ವಾ ಸಞ್ಞಿನೋ ವಾ ಅಸಞ್ಞಿನೋ ವಾ ನೇವಸಞ್ಞೀನಾಸಞ್ಞಿನೋ ವಾ। ತಥಾಗತೋ ತೇಸಂ ಅಗ್ಗಮಕ್ಖಾಯತಿ ಅರಹಂ ಸಮ್ಮಾಸಮ್ಬುದ್ಧೋತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಬುದ್ಧಅಪ್ಪಾಬಾಧಪಞ್ಹೋ ತತಿಯೋ।>
    text <೪॥ ಮಗ್ಗುಪ್ಪಾದನಪಞ್ಹೋ>
      text <೪>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ತಥಾಗತೋ ಭಿಕ್ಖವೇ। ಅರಹಂ ಸಮ್ಮಾಸಮ್ಬುದ್ಧೋ ಅನುಪ್ಪನ್ನಸ್ಸ ಮಗ್ಗಸ್ಸ ಉಪ್ಪಾದೇತಾತಿ। ಪುನ ಚ ಭಣಿತಂ ಅದ್ದಸಂ ಖ್ವಾಹಂ। ಭಿಕ್ಖವೇ। ಪುರಾಣಂ ಮಗ್ಗಂ ಪುರಾಣಂ ಅಞ್ಜಸಂ ಪುಬ್ಬಕೇಹಿ ಸಮ್ಮಾಸಮ್ಬುದ್ಧೇಹಿ ಅನುಯಾತನ್ತಿ। ಯದಿ। ಭನ್ತೇ ನಾಗಸೇನ। ತಥಾಗತೋ ಅನುಪ್ಪನ್ನಸ್ಸ ಮಗ್ಗಸ್ಸ ಉಪ್ಪಾದೇತಾ। ತೇನ ಹಿ ಅದ್ದಸಂ ಖ್ವಾಹಂ। ಭಿಕ್ಖವೇ। ಪುರಾಣಂ ಮಗ್ಗಂ ಪುರಾಣಂ ಅಞ್ಜಸಂ ಪುಬ್ಬಕೇಹಿ ಸಮ್ಮಾಸಮ್ಬುದ್ಧೇಹಿ ಅನುಯಾತನ್ತಿ ಯಂ ವಚನಂ। ತಂ ಮಿಚ್ಛಾ। ಯದಿ ತಥಾಗತೇನ ಭಣಿತಂ ಅದ್ದಸಂ ಖ್ವಾಹಂ। ಭಿಕ್ಖವೇ। ಪುರಾಣಂ ಮಗ್ಗಂ ಪುರಾಣಂ ಅಞ್ಜಸಂ ಪುಬ್ಬಕೇಹಿ ಸಮ್ಮಾಸಮ್ಬುದ್ಧೇಹಿ ಅನುಯಾತನ್ತಿ। ತೇನ ಹಿ ತಥಾಗತೋ। ಭಿಕ್ಖವೇ। ಅರಹಂ ಸಮ್ಮಾಸಮ್ಬುದ್ಧೋ ಅನುಪ್ಪನ್ನಸ್ಸ ಮಗ್ಗಸ್ಸ ಉಪ್ಪಾದೇತಾತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ತಥಾಗತೋ। ಭಿಕ್ಖವೇ। ಅರಹಂ ಸಮ್ಮಾಸಮ್ಬುದ್ಧೋ ಅನುಪ್ಪನ್ನಸ್ಸ ಮಗ್ಗಸ್ಸ ಉಪ್ಪಾದೇತಾತಿ। ಭಣಿತಞ್ಚ ಅದ್ದಸಂ ಖ್ವಾಹಂ। ಭಿಕ್ಖವೇ। ಪುರಾಣಂ ಮಗ್ಗಂ ಪುರಾಣಂ ಅಞ್ಜಸಂ ಪುಬ್ಬಕೇಹಿ ಸಮ್ಮಾಸಮ್ಬುದ್ಧೇಹಿ ಅನುಯಾತನ್ತಿ। ತಂ ದ್ವಯಮ್ಪಿ ಸಭಾವವಚನಮೇವ। ಪುಬ್ಬಕಾನಂ। ಮಹಾರಾಜ। ತಥಾಗತಾನಂ ಅನ್ತರಧಾನೇನ ಅಸತಿ ಅನುಸಾಸಕೇ ಮಗ್ಗೋ ಅನ್ತರಧಾಯಿ। ತಂ ತಥಾಗತೋ ಮಗ್ಗಂ ಲುಗ್ಗಂ ಪಲುಗ್ಗಂ ಗೂಳ್ಹಂ ಪಿಹಿತಂ ಪಟಿಚ್ಛನ್ನಂ ಅಸಞ್ಚರಣಂ ಪಞ್ಞಾಚಕ್ಖುನಾ ಸಮ್ಪಸ್ಸಮಾನೋ ಅದ್ದಸ ಪುಬ್ಬಕೇಹಿ ಸಮ್ಮಾಸಮ್ಬುದ್ಧೇಹಿ ಅನುಯಾತಂ। ತಂಕಾರಣಾ ಆಹ ಅದ್ದಸಂ ಖ್ವಾಹಂ। ಭಿಕ್ಖವೇ। ಪುರಾಣಂ ಮಗ್ಗಂ ಪುರಾಣಂ ಅಞ್ಜಸಂ ಪುಬ್ಬಕೇಹಿ ಸಮ್ಮಾಸಮ್ಬುದ್ಧೇಹಿ ಅನುಯಾತನ್ತಿ।>
      text <ಪುಬ್ಬಕಾನಂ। ಮಹಾರಾಜ। ತಥಾಗತಾನಂ ಅನ್ತರಧಾನೇನ ಅಸತಿ ಅನುಸಾಸಕೇ ಲುಗ್ಗಂ ಪಲುಗ್ಗಂ ಗೂಳ್ಹಂ ಪಿಹಿತಂ ಪಟಿಚ್ಛನ್ನಂ ಅಸಞ್ಚರಣಂ ಮಗ್ಗಂ ಯಂ ದಾನಿ ತಥಾಗತೋ ಸಞ್ಚರಣಂ ಅಕಾಸಿ। ತಂಕಾರಣಾ ಆಹ ತಥಾಗತೋ। ಭಿಕ್ಖವೇ। ಅರಹಂ ಸಮ್ಮಾಸಮ್ಬುದ್ಧೋ ಅನುಪ್ಪನ್ನಸ್ಸ ಮಗ್ಗಸ್ಸ ಉಪ್ಪಾದೇತಾತಿ।>
      text <ಇಧ। ಮಹಾರಾಜ। ರಞ್ಞೋ ಚಕ್ಕವತ್ತಿಸ್ಸ ಅನ್ತರಧಾನೇನ ಮಣಿರತನಂ ಗಿರಿಸಿಖನ್ತರೇ ನಿಲೀಯತಿ। ಅಪರಸ್ಸ ಚಕ್ಕವತ್ತಿಸ್ಸ ಸಮ್ಮಾಪಟಿಪತ್ತಿಯಾ ಉಪಗಚ್ಛತಿ। ಅಪಿ ನು ಖೋ ತಂ। ಮಹಾರಾಜ। ಮಣಿರತನಂ ತಸ್ಸ ಪಕತನ್ತಿ॥ ನ ಹಿ। ಭನ್ತೇ। ಪಾಕತಿಕಂ ಯೇವ ತಂ ಮಣಿರತನಂ। ತೇನ ಪನ ನಿಬ್ಬತ್ತಿತನ್ತಿ। ಏವಮೇವ ಖೋ। ಮಹಾರಾಜ। ಪಾಕತಿಕಂ ಪುಬ್ಬಕೇಹಿ ತಥಾಗತೇಹಿ ಅನುಚಿಣ್ಣಂ ಅಟ್ಠಙ್ಗಿಕಂ ಸಿವಂ ಮಗ್ಗಂ ಅಸತಿ ಅನುಸಾಸಕೇ ಲುಗ್ಗಂ ಪಲುಗ್ಗಂ ಗೂಳ್ಹಂ ಪಿಹಿತಂ ಪಟಿಚ್ಛನ್ನಂ ಅಸಞ್ಚರಣಂ ಭಗವಾ ಪಞ್ಞಾಚಕ್ಖುನಾ ಸಮ್ಪಸ್ಸಮಾನೋ ಉಪ್ಪಾದೇಸಿ। ಸಞ್ಚರಣಂ ಅಕಾಸಿ। ತಂಕಾರಣಾ ಆಹ ತಥಾಗತೋ। ಭಿಕ್ಖವೇ। ಅರಹಂ ಸಮ್ಮಾಸಮ್ಬುದ್ಧೋ ಅನುಪ್ಪನ್ನಸ್ಸ ಮಗ್ಗಸ್ಸ ಉಪ್ಪಾದೇತಾತಿ।>
      text <ಯಥಾ ವಾ ಪನ। ಮಹಾರಾಜ। ಸನ್ತಂ ಯೇವ ಪುತ್ತಂ ಯೋನಿಯಾ ಜನಯಿತ್ವಾ ಮಾತಾ ಜನಿಕಾತಿ ವುಚ್ಚತಿ। ಏವಮೇವ ಖೋ। ಮಹಾರಾಜ। ತಥಾಗತೋ ಸನ್ತಂ ಯೇವ ಮಗ್ಗಂ ಲುಗ್ಗಂ ಪಲುಗ್ಗಂ ಗೂಳ್ಹಂ ಪಿಹಿತಂ ಪಟಿಚ್ಛನ್ನಂ ಅಸಞ್ಚರಣಂ ಪಞ್ಞಾಚಕ್ಖುನಾ ಸಮ್ಪಸ್ಸಮಾನೋ ಉಪ್ಪಾದೇಸಿ। ಸಞ್ಚರಣಂ ಅಕಾಸಿ। ತಂಕಾರಣಾ ಆಹ ತಥಾಗತೋ। ಭಿಕ್ಖವೇ। ಅರಹಂ ಸಮ್ಮಾಸಮ್ಬುದ್ಧೋ ಅನುಪ್ಪನ್ನಸ್ಸ ಮಗ್ಗಸ್ಸ ಉಪ್ಪಾದೇತಾತಿ।>
      text <ಯಥಾ ವಾ ಪನ। ಮಹಾರಾಜ। ಕೋಚಿ ಪುರಿಸೋ ಯಂ ಕಿಞ್ಚಿ ನಟ್ಠಂ ಪಸ್ಸತಿ। ತೇನ ತಂ ಭಣ್ಡಂ ನಿಬ್ಬತ್ತಿತನ್ತಿ ಜನೋ ವೋಹರತಿ। ಏವಮೇವ ಖೋ। ಮಹಾರಾಜ। ತಥಾಗತೋ ಸನ್ತಂ ಯೇವ ಮಗ್ಗಂ ಲುಗ್ಗಂ ಪಲುಗ್ಗಂ ಗೂಳ್ಹಂ ಪಿಹಿತಂ ಪಟಿಚ್ಛನ್ನಂ ಅಸಞ್ಚರಣಂ ಪಞ್ಞಾಚಕ್ಖುನಾ ಸಮ್ಪಸ್ಸಮಾನೋ ಉಪ್ಪಾದೇಸಿ। ಸಞ್ಚರಣಂ ಅಕಾಸಿ। ತಂಕಾರಣಾ ಆಹ ತಥಾಗತೋ। ಭಿಕ್ಖವೇ। ಅರಹಂ ಸಮ್ಮಾಸಮ್ಬುದ್ಧೋ ಅನುಪ್ಪನ್ನಸ್ಸ ಮಗ್ಗಸ್ಸ ಉಪ್ಪಾದೇತಾತಿ।>
      text <ಯಥಾ ವಾ ಪನ। ಮಹಾರಾಜ। ಕೋಚಿ ಪುರಿಸೋ ವನಂ ಸೋಧೇತ್ವಾ ಭೂಮಿಂ ನೀಹರತಿ। ತಸ್ಸ ಸಾ ಭೂಮೀತಿ ಜನೋ ವೋಹರತಿ। ನ ಚೇಸಾ ಭೂಮಿ ತೇನ ಪವತ್ತಿತಾ। ತಂ ಭೂಮಿಂ ಕಾರಣಂ ಕತ್ವಾ ಭೂಮಿಸಾಮಿಕೋ ನಾಮ ಹೋತಿ। ಏವಮೇವ ಖೋ। ಮಹಾರಾಜ। ತಥಾಗತೋ ಸನ್ತಂ ಯೇವ ಮಗ್ಗಂ ಲುಗ್ಗಂ ಪಲುಗ್ಗಂ ಗೂಳ್ಹಂ ಪಿಹಿತಂ ಪಟಿಚ್ಛನ್ನಂ ಅಸಞ್ಚರಣಂ ಪಞ್ಞಾಯ ಸಮ್ಪಸ್ಸಮಾನೋ ಉಪ್ಪಾದೇಸಿ। ಸಞ್ಚರಣಂ ಅಕಾಸಿ। ತಂಕಾರಣಾ ಆಹ ತಥಾಗತೋ। ಭಿಕ್ಖವೇ। ಅರಹಂ ಸಮ್ಮಾಸಮ್ಬುದ್ಧೋ ಅನುಪ್ಪನ್ನಸ್ಸ ಮಗ್ಗಸ್ಸ ಉಪ್ಪಾದೇತಾತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಮಗ್ಗುಪ್ಪಾದನಪಞ್ಹೋ ಚತುತ್ಥೋ।>
    text <೫॥ ಬುದ್ಧಅವಿಹೇಠಕಪಞ್ಹೋ>
      text <೫>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಪುಬ್ಬೇ ವಾಹಂ ಮನುಸ್ಸಭೂತೋ ಸಮಾನೋ ಸತ್ತಾನಂ ಅವಿಹೇಠಕಜಾತಿಕೋ ಅಹೋಸಿನ್ತಿ। ಪುನ ಚ ಭಣಿತಂ ಲೋಮಸಕಸ್ಸಪೋ ನಾಮ ಇಸಿ ಸಮಾನೋ ಅನೇಕಸತೇ ಪಾಣೇ ಘಾತಯಿತ್ವಾ ವಾಜಪೇಯ್ಯಂ ಮಹಾಯಞ್ಞಂ ಯಜೀತಿ। ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ಪುಬ್ಬೇ ವಾಹಂ ಮನುಸ್ಸಭೂತೋ ಸಮಾನೋ ಸತ್ತಾನಂ ಅವಿಹೇಠಕಜಾತಿಕೋ ಅಹೋಸಿನ್ತಿ। ತೇನ ಹಿ ಲೋಮಸಕಸ್ಸಪೇನ ಇಸಿನಾ ಅನೇಕಸತೇ ಪಾಣೇ ಘಾತಯಿತ್ವಾ ವಾಜಪೇಯ್ಯಂ ಮಹಾಯಞ್ಞಂ ಯಜಿತನ್ತಿ ಯಂ ವಚನಂ। ತಂ ಮಿಚ್ಛಾ। ಯದಿ ಲೋಮಸಕಸ್ಸಪೇನ ಇಸಿನಾ ಅನೇಕಸತೇ ಪಾಣೇ ಘಾತಯಿತ್ವಾ ವಾಜಪೇಯ್ಯಂ ಮಹಾಯಞ್ಞಂ ಯಜಿತಂ। ತೇನ ಹಿ ಪುಬ್ಬೇ ವಾಹಂ ಮನುಸ್ಸಭೂತೋ ಸಮಾನೋ ಸತ್ತಾನಂ ಅವಿಹೇಠಕಜಾತಿಕೋ ಅಹೋಸಿನ್ತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಪುಬ್ಬೇ ವಾಹಂ ಮನುಸ್ಸಭೂತೋ ಸಮಾನೋ ಸತ್ತಾನಂ ಅವಿಹೇಠಕಜಾತಿಕೋ ಅಹೋಸಿನ್ತಿ। ಲೋಮಸಕಸ್ಸಪೇನ ಇಸಿನಾ ಅನೇಕಸತೇ ಪಾಣೇ ಘಾತಯಿತ್ವಾ ವಾಜಪೇಯ್ಯಂ ಮಹಾಯಞ್ಞಂ ಯಜಿತಂ। ತಞ್ಚ ಪನ ರಾಗವಸೇನ ವಿಸಞ್ಞಿನಾ। ನೋ ಸಚೇತನೇನಾತಿ।>
      text <ಅಟ್ಠಿಮೇ। ಭನ್ತೇ ನಾಗಸೇನ। ಪುಗ್ಗಲಾ ಪಾಣಂ ಹನನ್ತಿ। ಕತಮೇ ಅಟ್ಠ॥ ರತ್ತೋ ರಾಗವಸೇನ ಪಾಣಂ ಹನತಿ। ದುಟ್ಠೋ ದೋಸವಸೇನ ಪಾಣಂ ಹನತಿ। ಮೂಳ್ಹೋ ಮೋಹವಸೇನ ಪಾಣಂ ಹನತಿ। ಮಾನೀ ಮಾನವಸೇನ ಪಾಣಂ ಹನತಿ। ಲುದ್ಧೋ ಲೋಭವಸೇನ ಪಾಣಂ ಹನತಿ। ಅಕಿಞ್ಚನೋ ಜೀವಿಕತ್ಥಾಯ ಪಾಣಂ ಹನತಿ। ಬಾಲೋ ಹಸ್ಸವಸೇನ ಪಾಣಂ ಹನತಿ। ರಾಜಾ ವಿನಯನವಸೇನ ಪಾಣಂ ಹನತಿ। ಇಮೇ ಖೋ। ಭನ್ತೇ ನಾಗಸೇನ। ಅಟ್ಠ ಪುಗ್ಗಲಾ ಪಾಣಂ ಹನನ್ತಿ। ಪಾಕತಿಕಂ ಯೇವ। ಭನ್ತೇ ನಾಗಸೇನ। ಬೋಧಿಸತ್ತೇನ ಕತನ್ತಿ। ನ। ಮಹಾರಾಜ। ಪಾಕತಿಕಂ ಬೋಧಿಸತ್ತೇನ ಕತಂ। ಯದಿ। ಮಹಾರಾಜ। ಬೋಧಿಸತ್ತೋ ಪಕತಿಭಾವೇನ ಓನಮೇಯ್ಯ ಮಹಾಯಞ್ಞಂ ಯಜಿತುಂ। ನ ಯಿಮಂ ಗಾಥಂ ಭಣೇಯ್ಯ>
      text <ಏವಂವಾದೀ। ಮಹಾರಾಜ। ಬೋಧಿಸತ್ತೋ ಸಹ ದಸ್ಸನೇನ ಚನ್ದವತಿಯಾ ರಾಜಕಞ್ಞಾಯ ವಿಸಞ್ಞೀ ಅಹೋಸಿ ಖಿತ್ತಚಿತ್ತೋ ರತ್ತೋ ವಿಸಞ್ಞಿಭೂತೋ ಆಕುಲಾಕುಲೋ ತುರಿತತುರಿತೋ ತೇನ ವಿಕ್ಖಿತ್ತಭನ್ತಲುಳಿತಚಿತ್ತೇನ ಮಹತಿಮಹಾಪಸುಘಾತಗಲರುಹಿರಸಞ್ಚಯಂ ವಾಜಪೇಯ್ಯಂ ಮಹಾಯಞ್ಞಂ ಯಜಿ।>
      text <ಯಥಾ। ಮಹಾರಾಜ। ಉಮ್ಮತ್ತಕೋ ಖಿತ್ತಚಿತ್ತೋ ಜಲಿತಮ್ಪಿ ಜಾತವೇದಂ ಅಕ್ಕಮತಿ। ಕುಪಿತಮ್ಪಿ ಆಸೀವಿಸಂ ಗಣ್ಹಾತಿ। ಮತ್ತಮ್ಪಿ ಹತ್ಥಿಂ ಉಪೇತಿ। ಸಮುದ್ದಮ್ಪಿ ಅತೀರದಸ್ಸಿಂ ಪಕ್ಖನ್ದತಿ। ಚನ್ದನಿಕಮ್ಪಿ ಓಳಿಗಲ್ಲಮ್ಪಿ ಓಮದ್ದತಿ। ಕಣ್ಟಕಾಧಾನಮ್ಪಿ ಅಭಿರುಹತಿ। ಪಪಾತೇಪಿ ಪತತಿ। ಅಸುಚಿಮ್ಪಿ ಭಕ್ಖೇತಿ। ನಗ್ಗೋಪಿ ರಥಿಯಾ ಚರತಿ। ಅಞ್ಞಮ್ಪಿ ಬಹುವಿಧಂ ಅಕಿರಿಯಂ ಕರೋತಿ। ಏವಮೇವ ಖೋ। ಮಹಾರಾಜ। ಬೋಧಿಸತ್ತೋ ಸಹ ದಸ್ಸನೇನ ಚನ್ದವತಿಯಾ ರಾಜಕಞ್ಞಾಯ ವಿಸಞ್ಞೀ ಅಹೋಸಿ ಖಿತ್ತಚಿತ್ತೋ ರತ್ತೋ ವಿಸಞ್ಞಿಭೂತೋ ಆಕುಲಾಕುಲೋ ತುರಿತತುರಿತೋ। ತೇನ ವಿಕ್ಖಿತ್ತಭನ್ತಲುಳಿತಚಿತ್ತೇನ ಮಹತಿಮಹಾಪಸುಘಾತಗಲರುಹಿರಸಞ್ಚಯಂ ವಾಜಪೇಯ್ಯಂ ಮಹಾಯಞ್ಞಂ ಯಜಿ।>
      text <ಖಿತ್ತಚಿತ್ತೇನ। ಮಹಾರಾಜ। ಕತಂ ಪಾಪಂ ದಿಟ್ಠಧಮ್ಮೇಪಿ ನ ಮಹಾಸಾವಜ್ಜಂ ಹೋತಿ। ಸಮ್ಪರಾಯೇ ವಿಪಾಕೇನಪಿ ನೋ ತಥಾ। ಇಧ। ಮಹಾರಾಜ। ಕೋಚಿ ಉಮ್ಮತ್ತಕೋ ವಜ್ಝಮಾಪಜ್ಜೇಯ್ಯ। ತಸ್ಸ ತುಮ್ಹೇ ಕಿಂ ದಣ್ಡಂ ಧಾರೇಥಾತಿ॥ ಕೋ। ಭನ್ತೇ। ಉಮ್ಮತ್ತಕಸ್ಸ ದಣ್ಡೋ ಭವಿಸ್ಸತಿ। ತಂ ಮಯಂ ಪೋಥಾಪೇತ್ವಾ ನೀಹರಾಪೇಮ। ಏಸೋವ ತಸ್ಸ ದಣ್ಡೋತಿ। ಇತಿ ಖೋ। ಮಹಾರಾಜ। ಉಮ್ಮತ್ತಕಸ್ಸ ಅಪರಾಧೇ ದಣ್ಡೋಪಿ ನ ಭವತಿ। ತಸ್ಮಾ ಉಮ್ಮತ್ತಕಸ್ಸ ಕತೇಪಿ ನ ದೋಸೋ ಭವತಿ ಸತೇಕಿಚ್ಛೋ। ಏವಮೇವ ಖೋ। ಮಹಾರಾಜ। ಲೋಮಸಕಸ್ಸಪೋ ಇಸಿ ಸಹ ದಸ್ಸನೇನ ಚನ್ದವತಿಯಾ ರಾಜಕಞ್ಞಾಯ ವಿಸಞ್ಞೀ ಅಹೋಸಿ ಖಿತ್ತಚಿತ್ತೋ ರತ್ತೋ ವಿಸಞ್ಞಿಭೂತೋ ವಿಸಟಪಯಾತೋ ಆಕುಲಾಕುಲೋ ತುರಿತತುರಿತೋ। ತೇನ ವಿಕ್ಖಿತ್ತಭನ್ತಲುಳಿತಚಿತ್ತೇನ ಮಹತಿಮಹಾಪಸುಘಾತಗಲರುಹಿರಸಞ್ಚಯಂ ವಾಜಪೇಯ್ಯಂ ಮಹಾಯಞ್ಞಂ ಯಜಿ। ಯದಾ ಚ ಪನ ಪಕತಿಚಿತ್ತೋ ಅಹೋಸಿ ಪಟಿಲದ್ಧಸ್ಸತಿ। ತದಾ ಪುನದೇವ ಪಬ್ಬಜಿತ್ವಾ ಪಞ್ಚಾಭಿಞ್ಞಾಯೋ ನಿಬ್ಬತ್ತೇತ್ವಾ ಬ್ರಹ್ಮಲೋಕೂಪಗೋ ಅಹೋಸೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಬುದ್ಧಅವಿಹೇಠಕಪಞ್ಹೋ ಪಞ್ಚಮೋ।>
    text <೬॥ ಛದ್ದನ್ತಜೋತಿಪಾಲಾರಬ್ಭಪಞ್ಹೋ>
      text <೬>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಛದ್ದನ್ತೋ ನಾಗರಾಜಾ>
      text <ಪುನ ಚ ಭಣಿತಂ ಜೋತಿಪಾಲಮಾಣವೋ ಸಮಾನೋ ಕಸ್ಸಪಂ ಭಗವನ್ತಂ ಅರಹನ್ತಂ ಸಮ್ಮಾಸಮ್ಬುದ್ಧಂ ಮುಣ್ಡಕವಾದೇನ ಸಮಣಕವಾದೇನ ಅಸಬ್ಭಾಹಿ ಫರುಸಾಹಿ ವಾಚಾಹಿ ಅಕ್ಕೋಸಿ ಪರಿಭಾಸೀತಿ। ಯದಿ। ಭನ್ತೇ ನಾಗಸೇನ। ಬೋಧಿಸತ್ತೋ ತಿರಚ್ಛಾನಗತೋ ಸಮಾನೋ ಕಾಸಾವಂ ಅಭಿಪೂಜಯಿ। ತೇನ ಹಿ ಜೋತಿಪಾಲೇನ ಮಾಣವೇನ ಕಸ್ಸಪೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ಮುಣ್ಡಕವಾದೇನ ಸಮಣಕವಾದೇನ ಅಸಬ್ಭಾಹಿ ಫರುಸಾಹಿ ವಾಚಾಹಿ ಅಕ್ಕುಟ್ಠೋ ಪರಿಭಾಸಿತೋತಿ ಯಂ ವಚನಂ। ತಂ ಮಿಚ್ಛಾ। ಯದಿ ಜೋತಿಪಾಲೇನ ಮಾಣವೇನ ಕಸ್ಸಪೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ಮುಣ್ಡಕವಾದೇನ ಸಮಣಕವಾದೇನ ಅಸಬ್ಭಾಹಿ ಫರುಸಾಹಿ ವಾಚಾಹಿ ಅಕ್ಕುಟ್ಠೋ ಪರಿಭಾಸಿತೋ। ತೇನ ಹಿ ಛದ್ದನ್ತೇನ ನಾಗರಾಜೇನ ಕಾಸಾವಂ ಪೂಜಿತನ್ತಿ ತಮ್ಪಿ ವಚನಂ ಮಿಚ್ಛಾ। ಯದಿ ತಿರಚ್ಛಾನಗತೇನ ಬೋಧಿಸತ್ತೇನ ಕಕ್ಖಳಖರಕಟುಕವೇದನಂ ವೇದಯಮಾನೇನ ಲುದ್ದಕೇನ ನಿವತ್ಥಂ ಕಾಸಾವಂ ಪೂಜಿತಂ। ಕಿಂ ಮನುಸ್ಸಭೂತೋ ಸಮಾನೋ ಪರಿಪಕ್ಕಞಾಣೋ ಪರಿಪಕ್ಕಾಯ ಬೋಧಿಯಾ ಕಸ್ಸಪಂ ಭಗವನ್ತಂ ಅರಹನ್ತಂ ಸಮ್ಮಾಸಮ್ಬುದ್ಧಂ ದಸಬಲಂ ಲೋಕನಾಯಕಂ ಉದಿತೋದಿತಂ ಜಲಿತಬ್ಯಾಮೋಭಾಸಂ ಪವರುತ್ತಮಂ ಪವರರುಚಿರಕಾಸಿಕಕಾಸಾವಮಭಿಪಾರುತಂ ದಿಸ್ವಾ ನ ಪೂಜಯಿ॥ ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಛದ್ದನ್ತೋ ನಾಗರಾಜಾ ವಧಿಸ್ಸಮೇತನ್ತಿ…ಪೇ॰… ಅವಜ್ಝರೂಪೋತಿ। ಜೋತಿಪಾಲೇನ ಚ ಮಾಣವೇನ ಕಸ್ಸಪೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ಮುಣ್ಡಕವಾದೇನ ಸಮಣಕವಾದೇನ ಅಸಬ್ಭಾಹಿ ಫರುಸಾಹಿ ವಾಚಾಹಿ ಅಕ್ಕುಟ್ಠೋ ಪರಿಭಾಸಿತೋ। ತಞ್ಚ ಪನ ಜಾತಿವಸೇನ ಕುಲವಸೇನ। ಜೋತಿಪಾಲೋ। ಮಹಾರಾಜ। ಮಾಣವೋ ಅಸ್ಸದ್ಧೇ ಅಪ್ಪಸನ್ನೇ ಕುಲೇ ಪಚ್ಚಾಜಾತೋ। ತಸ್ಸ ಮಾತಾಪಿತರೋ ಭಗಿನಿಭಾತರೋ ದಾಸಿದಾಸಚೇಟಕಪರಿವಾರಕಮನುಸ್ಸಾ ಬ್ರಹ್ಮದೇವತಾ ಬ್ರಹ್ಮಗರುಕಾ। ತೇ ಬ್ರಾಹ್ಮಣಾ ಏವ ಉತ್ತಮಾ ಪವರಾತಿ ಅವಸೇಸೇ ಪಬ್ಬಜಿತೇ ಗರಹನ್ತಿ ಜಿಗುಚ್ಛನ್ತಿ। ತೇಸಂ ತಂ ವಚನಂ ಸುತ್ವಾ ಜೋತಿಪಾಲೋ ಮಾಣವೋ ಘಟಿಕಾರೇನ ಕುಮ್ಭಕಾರೇನ ಸತ್ಥಾರಂ ದಸ್ಸನಾಯ ಪಕ್ಕೋಸಿತೋ ಏವಮಾಹ ಕಿಂ ಪನ ತೇನ ಮುಣ್ಡಕೇನ ಸಮಣಕೇನ ದಿಟ್ಠೇನಾತಿ।>
      text <ಯಥಾ। ಮಹಾರಾಜ। ಅಮತಂ ವಿಸಮಾಸಜ್ಜ ತಿತ್ತಕಂ ಹೋತಿ। ಯಥಾ ಚ ಸೀತೋದಕಂ ಅಗ್ಗಿಮಾಸಜ್ಜ ಉಣ್ಹಂ ಹೋತಿ। ಏವಮೇವ ಖೋ। ಮಹಾರಾಜ। ಜೋತಿಪಾಲೋ ಮಾಣವೋ ಅಸ್ಸದ್ಧೇ ಅಪ್ಪಸನ್ನೇ ಕುಲೇ ಪಚ್ಚಾಜಾತೋ। ಸೋ ಕುಲವಸೇನ ಅನ್ಧೋ ಹುತ್ವಾ ತಥಾಗತಂ ಅಕ್ಕೋಸಿ ಪರಿಭಾಸಿ।>
      text <ಯಥಾ। ಮಹಾರಾಜ। ಜಲಿತಪಜ್ಜಲಿತೋ ಮಹಾಅಗ್ಗಿಕ್ಖನ್ಧೋ ಸಪ್ಪಭಾಸೋ ಉದಕಮಾಸಜ್ಜ ಉಪಹತಪ್ಪಭಾತೇಜೋ ಸೀತಲೋ ಕಾಳಕೋ ಭವತಿ ಪರಿಪಕ್ಕನಿಗ್ಗುಣ್ಡಿಫಲಸದಿಸೋ। ಏವಮೇವ ಖೋ। ಮಹಾರಾಜ। ಜೋತಿಪಾಲೋ ಮಾಣವೋ ಪುಞ್ಞವಾ ಸದ್ಧೋ ಞಾಣವಿಪುಲಸಪ್ಪಭಾಸೋ ಅಸ್ಸದ್ಧೇ ಅಪ್ಪಸನ್ನೇ ಕುಲೇ ಪಚ್ಚಾಜಾತೋ। ಸೋ ಕುಲವಸೇನ ಅನ್ಧೋ ಹುತ್ವಾ ತಥಾಗತಂ ಅಕ್ಕೋಸಿ ಪರಿಭಾಸಿ। ಉಪಗನ್ತ್ವಾ ಚ ಬುದ್ಧಗುಣಮಞ್ಞಾಯ ಚೇಟಕಭೂತೋ ವಿಯ ಅಹೋಸಿ। ಜಿನಸಾಸನೇ ಪಬ್ಬಜಿತ್ವಾ ಅಭಿಞ್ಞಾ ಚ ಸಮಾಪತ್ತಿಯೋ ಚ ನಿಬ್ಬತ್ತೇತ್ವಾ ಬ್ರಹ್ಮಲೋಕೂಪಗೋ ಅಹೋಸೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಛದ್ದನ್ತಜೋತಿಪಾಲಾರಬ್ಭಪಞ್ಹೋ ಛಟ್ಠೋ।>
    text <೭॥ ಘಟಿಕಾರಪಞ್ಹೋ>
      text <೭>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ ಘಟಿಕಾರಸ್ಸ ಕುಮ್ಭಕಾರಸ್ಸ ಆವೇಸನಂ ಸಬ್ಬಂ ತೇಮಾಸಂ ಆಕಾಸಚ್ಛದನಂ ಅಟ್ಠಾಸಿ। ನ ದೇವೋತಿವಸ್ಸೀತಿ। ಪುನ ಚ ಭಣಿತಂ ಕಸ್ಸಪಸ್ಸ ತಥಾಗತಸ್ಸ ಕುಟಿ ಓವಸ್ಸತೀತಿ। ಕಿಸ್ಸ ಪನ। ಭನ್ತೇ ನಾಗಸೇನ। ತಥಾಗತಸ್ಸ ಏವಮುಸ್ಸನ್ನಕುಸಲಮೂಲಸ್ಸ ಕುಟಿ ಓವಸ್ಸತಿ। ತಥಾಗತಸ್ಸ ನಾಮ ಸೋ ಆನುಭಾವೋ ಇಚ್ಛಿತಬ್ಬೋ॥ ಯದಿ। ಭನ್ತೇ ನಾಗಸೇನ। ಘಟಿಕಾರಸ್ಸ ಕುಮ್ಭಕಾರಸ್ಸ ಆವೇಸನಂ ಅನೋವಸ್ಸಂ ಆಕಾಸಚ್ಛದನಂ ಅಹೋಸಿ। ತೇನ ಹಿ ತಥಾಗತಸ್ಸ ಕುಟಿ ಓವಸ್ಸತೀತಿ ಯಂ ವಚನಂ। ತಂ ಮಿಚ್ಛಾ। ಯದಿ ತಥಾಗತಸ್ಸ ಕುಟಿ ಓವಸ್ಸತಿ। ತೇನ ಹಿ ಘಟಿಕಾರಸ್ಸ ಕುಮ್ಭಕಾರಸ್ಸ ಆವೇಸನಂ ಅನೋವಸ್ಸಕಂ ಅಹೋಸಿ ಆಕಾಸಚ್ಛದನನ್ತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಘಟಿಕಾರಸ್ಸ ಕುಮ್ಭಕಾರಸ್ಸ ಆವೇಸನಂ ಸಬ್ಬಂ ತೇಮಾಸಂ ಆಕಾಸಚ್ಛದನಂ ಅಟ್ಠಾಸಿ। ನ ದೇವೋತಿವಸ್ಸೀತಿ। ಭಣಿತಞ್ಚ ಕಸ್ಸಪಸ್ಸ ತಥಾಗತಸ್ಸ ಕುಟಿ ಓವಸ್ಸತೀತಿ। ಘಟಿಕಾರೋ। ಮಹಾರಾಜ। ಕುಮ್ಭಕಾರೋ ಸೀಲವಾ ಕಲ್ಯಾಣಧಮ್ಮೋ ಉಸ್ಸನ್ನಕುಸಲಮೂಲೋ ಅನ್ಧೇ ಜಿಣ್ಣೇ ಮಾತಾಪಿತರೋ ಪೋಸೇತಿ। ತಸ್ಸ ಅಸಮ್ಮುಖಾ ಅನಾಪುಚ್ಛಾಯೇವಸ್ಸ ಘರೇ ತಿಣಂ ಹರಿತ್ವಾ ಭಗವತೋ ಕುಟಿಂ ಛಾದೇಸುಂ। ಸೋ ತೇನ ತಿಣಹರಣೇನ ಅಕಮ್ಪಿತಂ ಅಸಞ್ಚಲಿತಂ ಸುಸಣ್ಠಿತಂ ವಿಪುಲಮಸಮಂ ಪೀತಿಂ ಪಟಿಲಭತಿ। ಭಿಯ್ಯೋ ಸೋಮನಸ್ಸಞ್ಚ ಅತುಲಂ ಉಪ್ಪಾದೇಸಿ ಅಹೋ ವತ ಮೇ ಭಗವಾ ಲೋಕುತ್ತಮೋ ಸುವಿಸ್ಸತ್ಥೋತಿ। ತೇನ ತಸ್ಸ ದಿಟ್ಠಧಮ್ಮಿಕೋ ವಿಪಾಕೋ ನಿಬ್ಬತ್ತೋ। ನ ಹಿ। ಮಹಾರಾಜ। ತಥಾಗತೋ ತಾವತಕೇನ ವಿಕಾರೇನ ಚಲತಿ।>
      text <ಯಥಾ। ಮಹಾರಾಜ। ಸಿನೇರು ಗಿರಿರಾಜಾ ಅನೇಕಸತಸಹಸ್ಸವಾತಸಮ್ಪಹಾರೇನಪಿ ನ ಕಮ್ಪತಿ ನ ಚಲತಿ। ಮಹೋದಧಿ ವರಪ್ಪವರಸಾಗರೋ ಅನೇಕಸತನಹುತಮಹಾಗಙ್ಗಾಸತಸಹಸ್ಸೇಹಿಪಿ ನ ಪೂರತಿ ನ ವಿಕಾರಮಾಪಜ್ಜತಿ। ಏವಮೇವ ಖೋ। ಮಹಾರಾಜ। ತಥಾಗತೋ ನ ತಾವತಕೇನ ವಿಕಾರೇನ ಚಲತಿ।>
      text <ಯಂ ಪನ। ಮಹಾರಾಜ। ತಥಾಗತಸ್ಸ ಕುಟಿ ಓವಸ್ಸತಿ। ತಂ ಮಹತೋ ಜನಕಾಯಸ್ಸ ಅನುಕಮ್ಪಾಯ। ದ್ವೇಮೇ। ಮಹಾರಾಜ। ಅತ್ಥವಸೇ ಸಮ್ಪಸ್ಸಮಾನಾ ತಥಾಗತಾ ಸಯಂ ನಿಮ್ಮಿತಂ ಪಚ್ಚಯಂ ನಪ್ಪಟಿಸೇವನ್ತಿ। ಅಯಂ ಅಗ್ಗದಕ್ಖಿಣೇಯ್ಯೋ ಸತ್ಥಾತಿ ಭಗವತೋ ಪಚ್ಚಯಂ ದತ್ವಾ ದೇವಮನುಸ್ಸಾ ಸಬ್ಬದುಗ್ಗತಿತೋ ಪರಿಮುಚ್ಚಿಸ್ಸನ್ತೀತಿ। ದಸ್ಸೇತ್ವಾ ವುತ್ತಿಂ ಪರಿಯೇಸನ್ತೀತಿ ಮಾ ಅಞ್ಞೇ ಉಪವದೇಯ್ಯುನ್ತಿ। ಇಮೇ ದ್ವೇ ಅತ್ಥವಸೇ ಸಮ್ಪಸ್ಸಮಾನಾ ತಥಾಗತಾ ಸಯಂ ನಿಮ್ಮಿತಂ ಪಚ್ಚಯಂ ನಪ್ಪಟಿಸೇವನ್ತಿ। ಯದಿ। ಮಹಾರಾಜ। ಸಕ್ಕೋ ವಾ ತಂ ಕುಟಿಂ ಅನೋವಸ್ಸಂ ಕರೇಯ್ಯ ಬ್ರಹ್ಮಾ ವಾ ಸಯಂ ವಾ। ಸಾವಜ್ಜಂ ಭವೇಯ್ಯ ತಂ ಯೇವ ಕರಣಂ ಸದೋಸಂ ಸನಿಗ್ಗಹಂ। ಇಮೇ ವಿಭೂತಂ ಕತ್ವಾ ಲೋಕಂ ಸಮ್ಮೋಹೇನ್ತಿ ಅಧಿಕತಂ ಕರೋನ್ತೀತಿ। ತಸ್ಮಾ ತಂ ಕರಣಂ ವಜ್ಜನೀಯಂ। ನ। ಮಹಾರಾಜ। ತಥಾಗತಾ ವತ್ಥುಂ ಯಾಚನ್ತಿ। ತಾಯ ಅವತ್ಥುಯಾಚನಾಯ ಅಪರಿಭಾಸಿಯಾ ಭವನ್ತೀತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಘಟಿಕಾರಪಞ್ಹೋ ಸತ್ತಮೋ।>
    text <೮॥ ಬ್ರಾಹ್ಮಣರಾಜವಾದಪಞ್ಹೋ>
      text <೮>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ತಥಾಗತೇನ ಅಹಮಸ್ಮಿ। ಭಿಕ್ಖವೇ। ಬ್ರಾಹ್ಮಣೋ ಯಾಚಯೋಗೋತಿ। ಪುನ ಚ ಭಣಿತಂ ರಾಜಾಹಮಸ್ಮಿ ಸೇಲಾತಿ। ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ಅಹಮಸ್ಮಿ। ಭಿಕ್ಖವೇ। ಬ್ರಾಹ್ಮಣೋ ಯಾಚಯೋಗೋತಿ। ತೇನ ಹಿ ರಾಜಾಹಮಸ್ಮಿ ಸೇಲಾತಿ ಯಂ ವಚನಂ। ತಂ ಮಿಚ್ಛಾ। ಯದಿ ತಥಾಗತೇನ ಭಣಿತಂ ರಾಜಾಹಮಸ್ಮಿ ಸೇಲಾತಿ। ತೇನ ಹಿ ಅಹಮಸ್ಮಿ। ಭಿಕ್ಖವೇ। ಬ್ರಾಹ್ಮಣೋ ಯಾಚಯೋಗೋತಿ ತಮ್ಪಿ ವಚನಂ ಮಿಚ್ಛಾ। ಖತ್ತಿಯೋ ವಾ ಹಿ ಭವೇಯ್ಯ ಬ್ರಾಹ್ಮಣೋ ವಾ। ನತ್ಥಿ ಏಕಾಯ ಜಾತಿಯಾ ದ್ವೇ ವಣ್ಣಾ ನಾಮ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಅಹಮಸ್ಮಿ। ಭಿಕ್ಖವೇ। ಬ್ರಾಹ್ಮಣೋ ಯಾಚಯೋಗೋತಿ। ಪುನ ಚ ಭಣಿತಂ ರಾಜಾಹಮಸ್ಮಿ ಸೇಲಾತಿ। ತತ್ಥ ಕಾರಣಂ ಅತ್ಥಿ। ಯೇನ ಕಾರಣೇನ ತಥಾಗತೋ ಬ್ರಾಹ್ಮಣೋ ಚ ರಾಜಾ ಚ ಹೋತೀತಿ।>
      text <ಕಿಂ ಪನ ತಂ। ಭನ್ತೇ ನಾಗಸೇನ। ಕಾರಣಂ। ಯೇನ ಕಾರಣೇನ ತಥಾಗತೋ ಬ್ರಾಹ್ಮಣೋ ಚ ರಾಜಾ ಚ ಹೋತಿ॥ ಸಬ್ಬೇ। ಮಹಾರಾಜ। ಪಾಪಕಾ ಅಕುಸಲಾ ಧಮ್ಮಾ ತಥಾಗತಸ್ಸ ಬಾಹಿತಾ ಪಹೀನಾ ಅಪಗತಾ ಬ್ಯಪಗತಾ ಉಚ್ಛಿನ್ನಾ ಖೀಣಾ ಖಯಂ ಪತ್ತಾ ನಿಬ್ಬುತಾ ಉಪಸನ್ತಾ। ತಸ್ಮಾ ತಥಾಗತೋ ಬ್ರಾಹ್ಮಣೋತಿ ವುಚ್ಚತಿ।>
      text <ಬ್ರಾಹ್ಮಣೋ ನಾಮ ಸಂಸಯಮನೇಕಂಸಂ ವಿಮತಿಪಥಂ ವೀತಿವತ್ತೋ। ಭಗವಾಪಿ। ಮಹಾರಾಜ। ಸಂಸಯಮನೇಕಂಸಂ ವಿಮತಿಪಥಂ ವೀತಿವತ್ತೋ। ತೇನ ಕಾರಣೇನ ತಥಾಗತೋ ಬ್ರಾಹ್ಮಣೋತಿ ವುಚ್ಚತಿ।>
      text <ಬ್ರಾಹ್ಮಣೋ ನಾಮ ಸಬ್ಬಭವಗತಿಯೋನಿನಿಸ್ಸಟೋ ಮಲರಜಗತವಿಪ್ಪಮುತ್ತೋ ಅಸಹಾಯೋ। ಭಗವಾಪಿ। ಮಹಾರಾಜ। ಸಬ್ಬಭವಗತಿಯೋನಿನಿಸ್ಸಟೋ ಮಲರಜಗತವಿಪ್ಪಮುತ್ತೋ ಅಸಹಾಯೋ। ತೇನ ಕಾರಣೇನ ತಥಾಗತೋ ಬ್ರಾಹ್ಮಣೋತಿ ವುಚ್ಚತಿ।>
      text <ಬ್ರಾಹ್ಮಣಾ ನಾಮ ಅಗ್ಗಸೇಟ್ಠವರಪವರದಿಬ್ಬವಿಹಾರಬಹುಲೋ। ಭಗವಾಪಿ। ಮಹಾರಾಜ। ಅಗ್ಗಸೇಟ್ಠವರಪವರದಿಬ್ಬವಿಹಾರಬಹುಲೋ। ತೇನಾಪಿ ಕಪರಣೇನ ತಥಾಗತೋ ಬ್ರಾಹ್ಮಣೋತಿ ವುಚ್ಚತಿ।>
      text <ಬ್ರಾಹ್ಮಣೋ ನಾಮ ಅಜ್ಝಯನ ಅಜ್ಝಾಪನ ದಾನಪ್ಪಟಿಗ್ಗಹಣ ದಮ ಸಂಯಮನಿಯಮಪುಬ್ಬಮನುಸಿಟ್ಠಿ ಪವೇಣಿ ವಂಸ ಧರಣೋ। ಭಗವಾಪಿ। ಮಹಾರಾಜ। ಅಜ್ಝಯನ ಅಜ್ಝಾಪನ ದಾನಪ್ಪಟಿಗ್ಗಹಣ ದಮ ಸಂಯಮ ನಿಯಮ ಪುಬ್ಬಜಿನಾಚಿಣ್ಣ ಅನುಸಿಟ್ಠಿ ಪವೇಣಿ ವಂಸ ಧರಣೋ ತೇನಾಪಿ ಕಾರಣೇನ ತಥಾಗತೋ ಬ್ರಾಹ್ಮಣೋತಿ ವುಚ್ಚತಿ।>
      text <ಬ್ರಾಹ್ಮಣೋ ನಾಮ ಬ್ರಹಾಸುಖವಿಹಾರಜ್ಝಾನಝಾಯೀ। ಭಗವಾಪಿ। ಮಹಾರಾಜ। ಬ್ರಹಾಸುಖವಿಹಾರಜ್ಝಾನಝಾಯೀ। ತೇನಾಪಿ ಕಾರಣೇನ ತಥಾಗತೋ ಬ್ರಾಹ್ಮಣೋತಿ ವುಚ್ಚತಿ।>
      text <ಬ್ರಾಹ್ಮಣೋ ನಾಮ ಸಬ್ಬಭವಾಭವಗತೀಸು ಅಭಿಜಾತಿವತ್ತಿತಮನುಚರಿತಂ ಜಾನಾತಿ। ಭಗವಾಪಿ। ಮಹಾರಾಜ। ಸಬ್ಬಭವಾಭವಗತೀಸು ಅಭಿಜಾತಿವತ್ತಿತಮನುಚರಿತಂ ಜಾನಾತಿ। ತೇನಾಪಿ ಕಾರಣೇನ ತಥಾಗತೋ ಬ್ರಾಹ್ಮಣೋತಿ ವುಚ್ಚತಿ।>
      text <ಬ್ರಾಹ್ಮಣೋತಿ। ಮಹಾರಾಜ। ಭಗವತೋ ನೇತಂ ನಾಮಂ ಮಾತರಾ ಕತಂ। ನ ಪಿತರಾ ಕತಂ। ನ ಭಾತರಾ ಕತಂ। ನ ಭಗಿನಿಯಾ ಕತಂ। ನ ಮಿತ್ತಾಮಚ್ಚೇಹಿ ಕತಂ। ನ ಞಾತಿಸಾಲೋಹಿತೇಹಿ ಕತಂ। ನ ಸಮಣಬ್ರಾಹ್ಮಣೇಹಿ ಕತಂ। ನ ದೇವತಾಹಿ ಕತಂ। ವಿಮೋಕ್ಖನ್ತಿಕಮೇತಂ ಬುದ್ಧಾನಂ ಭಗವನ್ತಾನಂ ನಾಮಂ ಬೋಧಿಯಾ ಯೇವ ಮೂಲೇ ಮಾರಸೇನಂ ವಿಧಮಿತ್ವಾ ಅತೀತಾನಾಗತಪಚ್ಚುಪ್ಪನ್ನೇ ಪಾಪಕೇ ಅಕುಸಲೇ ಧಮ್ಮೇ ಬಾಹೇತ್ವಾ ಸಹ ಸಬ್ಬಞ್ಞುತಞಾಣಸ್ಸ ಪಟಿಲಾಭಾ ಪಟಿಲದ್ಧಪಾತುಭೂತಸಮುಪ್ಪನ್ನಮತ್ತೇ ಸಚ್ಛಿಕಾ ಪಞ್ಞತ್ತಿ ಯದಿದಂ ಬ್ರಾಹ್ಮಣೋತಿ। ತೇನ ಕಾರಣೇನ ತಥಾಗತೋ ವುಚ್ಚತಿ ಬ್ರಾಹ್ಮಣೋತಿ।>
      text <ಕೇನ ಪನ। ಭನ್ತೇ ನಾಗಸೇನ। ಕಾರಣೇನ ತಥಾಗತೋ ವುಚ್ಚತಿ ರಾಜಾತಿ॥ ರಾಜಾ ನಾಮ। ಮಹಾರಾಜ। ಯೋ ಕೋಚಿ ರಜ್ಜಂ ಕಾರೇತಿ ಲೋಕಮನುಸಾಸತಿ। ಭಗವಾಪಿ। ಮಹಾರಾಜ। ದಸಸಹಸ್ಸಿಯಾ ಲೋಕಧಾತುಯಾ ಧಮ್ಮೇನ ರಜ್ಜಂ ಕಾರೇತಿ। ಸದೇವಕಂ ಲೋಕಂ ಸಮಾರಕಂ ಸಬ್ರಹ್ಮಕಂ ಸಸ್ಸಮಣಬ್ರಾಹ್ಮಣಿಂ ಪಜಂ ಸದೇವಮನುಸ್ಸಂ ಅನುಸಾಸತಿ। ತೇನಾಪಿ ಕಾರಣೇನ ತಥಾಗತೋ ವುಚ್ಚತಿ ರಾಜಾತಿ।>
      text <ರಾಜಾ ನಾಮ। ಮಹಾರಾಜ। ಸಬ್ಬಜನಮನುಸ್ಸೇ ಅಭಿಭವಿತ್ವಾ ನನ್ದಯನ್ತೋ ಞಾತಿಸಙ್ಘಂ। ಸೋಚಯನ್ತೋ ಅಮಿತ್ತಸಙ್ಘಂ। ಮಹತಿಮಹಾಯಸಸಿರಿಹರಂ ಥಿರಸಾರದಣ್ಡಂ ಅನೂನಸತಸಲಾಕಾಲಙ್ಕತಂ ಉಸ್ಸಾಪೇತಿ ಪಣ್ಡರವಿಮಲಸೇತಚ್ಛತ್ತಂ। ಭಗವಾಪಿ। ಮಹಾರಾಜ। ಸೋಚಯನ್ತೋ ಮಾರಸೇನಂ ಮಿಚ್ಛಾಪಟಿಪನ್ನಂ। ನನ್ದಯನ್ತೋ ದೇವಮನುಸ್ಸೇ ಸಮ್ಮಾಪಟಿಪನ್ನೇ ದಸಸಹಸ್ಸಿಯಾ ಲೋಕಧಾತುಯಾ ಮಹತಿಮಹಾಯಸಸಿರಿಹರಂ ಖನ್ತಿಥಿರಸಾರದಣ್ಡಂ ಞಾಣವರಸತಸಲಾಕಾಲಙ್ಕತಂ ಉಸ್ಸಾಪೇತಿ ಅಗ್ಗವರವಿಮುತ್ತಿಪಣ್ಡರವಿಮಲಸೇತಚ್ಛತ್ತಂ। ತೇನಾಪಿ ಕಾರಣೇನ ತಥಾಗತೋ ವುಚ್ಚತಿ ರಾಜಾತಿ।>
      text <ರಾಜಾ ನಾಮ ಉಪಗತಸಮ್ಪತ್ತಜನಾನಂ ಬಹೂನಮಭಿವನ್ದನೀಯೋ ಭವತಿ। ಭಗವಾಪಿ। ಮಹಾರಾಜ। ಉಪಗತಸಮ್ಪತ್ತದೇವಮನುಸ್ಸಾನಂ ಬಹೂನಮಭಿವನ್ದನೀಯೋ। ತೇನಾಪಿ ಕಾರಣೇನ ತಥಾಗತೋ ವುಚ್ಚತಿ ರಾಜಾತಿ।>
      text <ರಾಜಾ ನಾಮ ಯಸ್ಸ ಕಸ್ಸಚಿ ಆರಾಧಕಸ್ಸ ಪಸೀದಿತ್ವಾ ವರಿತಂ ವರಂ ದತ್ವಾ ಕಾಮೇನ ತಪ್ಪಯತಿ। ಭಗವಾಪಿ। ಮಹಾರಾಜ। ಯಸ್ಸ ಕಸ್ಸಚಿ ಕಾಯೇನ ವಾಚಾಯ ಮನಸಾ ಆರಾಧಕಸ್ಸ ಪಸೀದಿತ್ವಾ ವರಿತಂ ವರಮನುತ್ತರಂ ಸಬ್ಬದುಕ್ಖಪರಿಮುತ್ತಿಂ ದತ್ವಾ ಅಸೇಸಕಾಮವರೇನ ಚ ತಪ್ಪಯತಿ। ತೇನಾಪಿ ಕಾರಣೇನ ತಥಾಗತೋ ವುಚ್ಚತಿ ರಾಜಾತಿ।>
      text <ರಾಜಾ ನಾಮ ಆಣಂ ವೀತಿಕ್ಕಮನ್ತಂ ವಿಗರಹತಿ ಝಾಪೇತಿ ಧಂಸೇತಿ। ಭಗವತೋಪಿ। ಮಹಾರಾಜ। ಸಾಸನವರೇ ಆಣಂ ಅತಿಕ್ಕಮನ್ತೋ ಅಲಜ್ಜೀ ಮಙ್ಕುಭಾವೇನ ಓಞ್ಞಾತೋ ಹೀಳಿತೋ ಗರಹಿತೋ ಭವಿತ್ವಾ ವಜ್ಜತಿ ಜಿನಸಾಸನವರಮ್ಹಾ। ತೇನಾಪಿ ಕಾರಣೇನ ತಥಾಗತೋ ವುಚ್ಚತಿ ರಾಜಾತಿ।>
      text <ರಾಜಾ ನಾಮ ಪುಬ್ಬಕಾನಂ ಧಮ್ಮಿಕಾನಂ ರಾಜೂನಂ ಪವೇಣಿಮನುಸಿಟ್ಠಿಯಾ ಧಮ್ಮಾಧಮ್ಮಮನುದೀಪಯಿತ್ವಾ ಧಮ್ಮೇನ ರಜ್ಜಂ ಕಾರಯಮಾನೋ ಪಿಹಯಿತೋ ಪಿಯೋ ಪತ್ಥಿತೋ ಭವತಿ ಜನಮನುಸ್ಸಾನಂ। ಚಿರಂ ರಾಜಕುಲವಂಸಂ ಠಪಯತಿ ಧಮ್ಮಗುಣಬಲೇನ। ಭಗವಾಪಿ। ಮಹಾರಾಜ। ಪುಬ್ಬಕಾನಂ ಸಯಮ್ಭೂನಂ ಪವೇಣಿಮನುಸಿಟ್ಠಿಯಾ ಧಮ್ಮಾಧಮ್ಮಮನುದೀಪಯಿತ್ವಾ ಧಮ್ಮೇನ ಲೋಕಮನುಸಾಸಮಾನೋ ಪಿಹಯಿತೋ ಪಿಯೋ ಪತ್ಥಿತೋ ದೇವಮನುಸ್ಸಾನಂ ಚಿರಂ ಸಾಸನಂ ಪವತ್ತೇತಿ ಧಮ್ಮಗುಣಬಲೇನ। ತೇನಾಪಿ ಕಾರಣೇನ ತಥಾಗತೋ ವುಚ್ಚತಿ ರಾಜಾತಿ। ಏವಮನೇಕವಿಧಂ। ಮಹಾರಾಜ। ಕಾರಣಂ। ಯೇನ ಕಾರಣೇನ ತಥಾಗತೋ ಬ್ರಾಹ್ಮಣೋಪಿ ಭವೇಯ್ಯ ರಾಜಾಪಿ ಭವೇಯ್ಯ। ಸುನಿಪುಣೋ ಭಿಕ್ಖು ಕಪ್ಪಮ್ಪಿ ನೋ ನಂ ಸಮ್ಪಾದೇಯ್ಯ। ಕಿಂ ಅತಿಬಹುಂ ಭಣಿತೇನ। ಸಂಖಿತ್ತಂ ಸಮ್ಪಟಿಚ್ಛಿತಬ್ಬನ್ತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಬ್ರಾಹ್ಮಣರಾಜವಾದಪಞ್ಹೋ ಅಟ್ಠಮೋ।>
    text <೯॥ ಗಾಥಾಭಿಗೀತಭೋಜನಕಥಾಪಞ್ಹೋ>
      text <೯>, <ಭನ್ತೇ ನಾಗಸೇನ। ಭಾಸಿತಮ್ಪೇತಂ ಭಗವತಾ>
      text <ಪುನ ಚ ಭಗವಾ ಪರಿಸಾಯ ಧಮ್ಮಂ ದೇಸೇನ್ತೋ ಕಥೇನ್ತೋ ಅನುಪುಬ್ಬಿಕಥಂ ಪಠಮಂ ತಾವ ದಾನಕಥಂ ಕಥೇತಿ। ಪಚ್ಛಾ ಸೀಲಕಥಂ। ತಸ್ಸ ಭಗವತೋ ಸಬ್ಬಲೋಕಿಸ್ಸರಸ್ಸ ಭಾಸಿತಂ ಸುತ್ವಾ ದೇವಮನುಸ್ಸಾ ಅಭಿಸಙ್ಖರಿತ್ವಾ ದಾನಂ ದೇನ್ತಿ। ತಸ್ಸ ತಂ ಉಯ್ಯೋಜಿತಂ ದಾನಂ ಸಾವಕಾ ಪರಿಭುಞ್ಜನ್ತಿ। ಯದಿ। ಭನ್ತೇ ನಾಗಸೇನ। ಭಗವತಾ ಭಣಿತಂ ಗಾಥಾಭಿಗೀತಂ ಮೇ ಅಭೋಜನೇಯ್ಯನ್ತಿ। ತೇನ ಹಿ ಭಗವಾ ದಾನಕಥಂ ಪಠಮಂ ಕಥೇತೀತಿ ಯಂ ವಚನಂ। ತಂ ಮಿಚ್ಛಾ। ಯದಿ ದಾನಕಥಂ ಪಠಮಂ ಕಥೇತಿ। ತೇನ ಹಿ ಗಾಥಾಭಿಗೀತಂ ಮೇ ಅಭೋಜನೇಯ್ಯನ್ತಿ ತಮ್ಪಿ ವಚನಂ ಮಿಚ್ಛಾ। ಕಿಂ ಕಾರಣಂ॥ ಯೋ ಸೋ। ಭನ್ತೇ। ದಕ್ಖಿಣೇಯ್ಯೋ ಗಿಹೀನಂ ಪಿಣ್ಡಪಾತದಾನಸ್ಸ ವಿಪಾಕಂ ಕಥೇತಿ। ತಸ್ಸ ತೇ ಧಮ್ಮಕಥಂ ಸುತ್ವಾ ಪಸನ್ನಚಿತ್ತಾ ಅಪರಾಪರಂ ದಾನಂ ದೇನ್ತಿ। ಯೇ ತಂ ದಾನಂ ಪರಿಭುಞ್ಜನ್ತಿ। ಸಬ್ಬೇ ತೇ ಗಾಥಾಭಿಗೀತಂ ಪರಿಭುಞ್ಜನ್ತಿ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ನಿಪುಣೋ ಗಮ್ಭೀರೋ ತಪಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ಭಗವತಾ ಗಾಥಾಭಿಗೀತಂ ಮೇ ಅಭೋಜನೇಯ್ಯಂ। ಸಮ್ಪಸ್ಸತಂ ಬ್ರಾಹ್ಮಣ ನೇಸ ಧಮ್ಮೋ। ಗಾಥಾಭಿಗೀತಂ ಪನುದನ್ತಿ ಬುದ್ಧಾ। ಧಮ್ಮೇ ಸತೀ ಬ್ರಾಹ್ಮಣ ವುತ್ತಿರೇಸಾತಿ। ಕಥೇತಿ ಚ ಭಗವಾ ಪಠಮಂ ದಾನಕಥಂ। ತಞ್ಚ ಪನ ಕಿರಿಯಂ ಸಬ್ಬೇಸಂ ತಥಾಗತಾನಂ ಪಠಮಂ ದಾನಕಥಾಯ। ತತ್ಥ ಚಿತ್ತಂ ಅಭಿರಮಾಪೇತ್ವಾ ಪಚ್ಛಾ ಸೀಲೇ ನಿಯೋಜೇನ್ತಿ। ಯಥಾ। ಮಹಾರಾಜ। ಮನುಸ್ಸಾ ತರುಣದಾರಕಾನಂ ಪಠಮಂ ತಾವ ಕೀಳಾಭಣ್ಡಕಾನಿ ದೇನ್ತಿ। ಸೇಯ್ಯಥಿದಂ। ವಙ್ಕಕಂ ಘಟಿಕಂ ಚಿಙ್ಗುಲಕಂ ಪತ್ತಾಳ್ಹಕಂ ರಥಕಂ ಧನುಕಂ। ಪಚ್ಛಾ ತೇ ಸಕೇ ಸಕೇ ಕಮ್ಮೇ ನಿಯೋಜೇನ್ತಿ। ಏವಮೇವ ಖೋ। ಮಹಾರಾಜ। ತಥಾಗತೋ ಪಠಮಂ ದಾನಕಥಾಯ ಚಿತ್ತಂ ಅಭಿರಮಾಪೇತ್ವಾ ಪಚ್ಛಾ ಸೀಲೇ ನಿಯೋಜೇತಿ।>
      text <ಯಥಾ ವಾ ಪನ। ಮಹಾರಾಜ। ಭಿಸಕ್ಕೋ ನಾಮ ಆತುರಾನಂ ಪಠಮಂ ತಾವ ಚತೂಹಪಞ್ಚಾಹಂ ತೇಲಂ ಪಾಯೇತಿ ಬಲಕರಣಾಯ ಸಿನೇಹನಾಯ। ಪಚ್ಛಾ ವಿರೇಚೇತಿ। ಏವಮೇವ ಖೋ। ಮಹಾರಾಜ। ತಥಾಗತೋ ಪಠಮಂ ತಾವ ದಾನಕಥಾಯ ಚಿತ್ತಂ ಅಭಿರಮಾಪೇತ್ವಾ ಪಚ್ಛಾ ಸೀಲೇ ನಿಯೋಜೇತಿ। ದಾಯಕಾನಂ। ಮಹಾರಾಜ। ದಾನಪತೀನಂ ಚಿತ್ತಂ ಮುದುಕಂ ಹೋತಿ ಮದ್ದವಂ ಸಿನಿದ್ಧಂ। ತೇನ ತೇ ದಾನಸೇತುಸಙ್ಕಮೇನ ದಾನನಾವಾಯ ಸಂಸಾರಸಾಗರಪಾರಮನುಗಚ್ಛನ್ತಿ। ತಸ್ಮಾ ತೇಸಂ ಪಠಮಂ ಕಮ್ಮಭೂಮಿಮನುಸಾಸತಿ। ನ ಚ ಕೇನಚಿ ವಿಞ್ಞತ್ತಿಮಾಪಜ್ಜತೀತಿ।>
      text <ಭನ್ತೇ ನಾಗಸೇನ। ವಿಞ್ಞತ್ತಿನ್ತಿ ಯಂ ವದೇಸಿ। ಕತಿ ಪನ ತಾ ವಿಞ್ಞತ್ತಿಯೋತಿ॥ ದ್ವೇಮಾ। ಮಹಾರಾಜ। ವಿಞ್ಞತ್ತಿಯೋ ಕಾಯವಿಞ್ಞತ್ತಿ ವಚೀವಿಞ್ಞತ್ತಿ ಚಾತಿ। ತತ್ಥ ಅತ್ಥಿ ಕಾಯವಿಞ್ಞತ್ತಿ ಸಾವಜ್ಜಾ। ಅತ್ಥಿ ಅನವಜ್ಜಾ। ಅತ್ಥಿ ವಚೀವಿಞ್ಞತ್ತಿ ಸಾವಜ್ಜಾ। ಅತ್ಥಿ ಅನವಜ್ಜಾ।>
      text <ಕತಮಾ ಕಾಯವಿಞ್ಞತ್ತಿ ಸಾವಜ್ಜಾ॥ ಇಧೇಕಚ್ಚೋ ಭಿಕ್ಖು ಕುಲಾನಿ ಉಪಗನ್ತ್ವಾ ಅನೋಕಾಸೇ ಠಿತೋ ಠಾನಂ ಭಞ್ಜತಿ। ಅಯಂ ಕಾಯವಿಞ್ಞತ್ತಿ ಸಾವಜ್ಜಾ। ತಾಯ ಚ ವಿಞ್ಞಾಪಿತಂ ಅರಿಯಾ ನ ಪರಿಭುಞ್ಜನ್ತಿ। ಸೋ ಚ ಪುಗ್ಗಲೋ ಅರಿಯಾನಂ ಸಮಯೇ ಓಞ್ಞಾತೋ ಹೋತಿ ಹೀಳಿತೋ ಖೀಳಿತೋ ಗರಹಿತೋ ಪರಿಭೂತೋ ಅಚಿತ್ತೀಕತೋ। ಭಿನ್ನಾಜೀವೋತ್ವೇವ ಸಙ್ಖಂ ಗಚ್ಛತಿ।>
      text <ಪುನ ಚಪರಂ। ಮಹಾರಾಜ। ಇಧೇಕಚ್ಚೋ ಭಿಕ್ಖು ಕುಲಾನಿ ಉಪಗನ್ತ್ವಾ ಅನೋಕಾಸೇ ಠಿತೋ ಗಲಂ ಪಣಾಮೇತ್ವಾ ಮೋರಪೇಕ್ಖಿತಂ ಪೇಕ್ಖತಿ ಏವಂ ಇಮೇ ಪಸ್ಸನ್ತೀತಿ। ತೇನ ಚ ತೇ ಪಸ್ಸನ್ತಿ। ಅಯಮ್ಪಿ ಕಾಯವಿಞ್ಞತ್ತಿ ಸಾವಜ್ಜಾ। ತಾಯ ಚ ವಿಞ್ಞಾಪಿತಂ ಅರಿಯಾ ನ ಪರಿಭುಞ್ಜನ್ತಿ। ಸೋ ಚ ಪುಗ್ಗಲೋ ಅರಿಯಾನಂ ಸಮಯೇ ಓಞ್ಞಾತೋ ಹೋತಿ ಹೀಳಿತೋ ಖೀಳಿತೋ ಗರಹಿತೋ ಪರಿಭೂತೋ ಅಚಿತ್ತೀಕತೋ। ಭಿನ್ನಾಜೀವೋತ್ವೇವ ಸಙ್ಖಂ ಗಚ್ಛತಿ।>
      text <ಪುನ ಚಪರಂ। ಮಹಾರಾಜ। ಇಧೇಕಚ್ಚೋ ಭಿಕ್ಖು ಹನುಕಾಯ ವಾ ಭಮುಕಾಯ ವಾ ಅಙ್ಗುಟ್ಠೇನ ವಾ ವಿಞ್ಞಾಪೇತಿ। ಅಯಮ್ಪಿ ಕಾಯವಿಞ್ಞತ್ತಿ ಸಾವಜ್ಜಾ। ತಾಯ ಚ ವಿಞ್ಞಾಪಿತಂ ಅರಿಯಾ ನ ಪರಿಭುಞ್ಜನ್ತಿ। ಸೋ ಚ ಪುಗ್ಗಲೋ ಅರಿಯಾನಂ ಸಮಯೇ ಓಞ್ಞಾತೋ ಹೋತಿ ಹೀಳಿತೋ ಖೀಳಿತೋ ಗರಹಿತೋ ಪರಿಭೂತೋ ಅಚಿತ್ತೀಕತೋ। ಭಿನ್ನಾಜೀವೋತ್ವೇವ ಸಙ್ಖಂ ಗಚ್ಛತಿ।>
      text <ಕತಮಾ ಕಾಯವಿಞ್ಞತ್ತಿ ಅನವಜ್ಜಾ॥ ಇಧ ಭಿಕ್ಖು ಕುಲಾನಿ ಉಪಗನ್ತ್ವಾ ಸತೋ ಸಮಾಹಿತೋ ಸಮ್ಪಜಾನೋ ಠಾನೇಪಿ ಅಟ್ಠಾನೇಪಿ ಯಥಾನುಸಿಟ್ಠಿಂ ಗನ್ತ್ವಾ ಠಾನೇ ತಿಟ್ಠತಿ। ದಾತುಕಾಮೇಸು ತಿಟ್ಠತಿ। ಅದಾತುಕಾಮೇಸು ಪಕ್ಕಮತಿ। ಅಯಂ ಕಾಯವಿಞ್ಞತ್ತಿ ಅನವಜ್ಜಾ। ತಾಯ ಚ ವಿಞ್ಞಾಪಿತಂ ಅರಿಯಾ ಪರಿಭುಞ್ಜನ್ತಿ। ಸೋ ಚ ಪುಗ್ಗಲೋ ಅರಿಯಾನಂ ಸಮಯೇ ವಣ್ಣಿತೋ ಹೋತಿ ಥುತೋ ಪಸತ್ಥೋ ಸಲ್ಲೇಖಿತಾಚಾರೋ। ಪರಿಸುದ್ಧಾಜೀವೋತ್ವೇವ ಸಙ್ಖಂ ಗಚ್ಛತಿ। ಭಾಸಿತಮ್ಪೇತಂ। ಮಹಾರಾಜ। ಭಗವತಾ ದೇವಾತಿದೇವೇನ>
      text <ಕತಮಾ ವಚೀವಿಞ್ಞತ್ತಿ ಸಾವಜ್ಜಾ॥ ಇಧ। ಮಹಾರಾಜ। ಭಿಕ್ಖು ವಾಚಾಯ ಬಹುವಿಧಂ ವಿಞ್ಞಾಪೇತಿ ಚೀವರಪಿಣ್ಡಪಾತಸೇನಾಸನಗಿಲಾನಪ್ಪಚ್ಚಯಭೇಸಜ್ಜಪರಿಕ್ಖಾರಂ। ಅಯಂ ವಚೀವಿಞ್ಞತ್ತಿ ಸಾವಜ್ಜಾ। ತಾಯ ಚ ವಿಞ್ಞಾಪಿತಂ ಅರಿಯಾ ನ ಪರಿಭುಞ್ಜನ್ತಿ। ಸೋ ಚ ಪುಗ್ಗಲೋ ಅರಿಯಾನಂ ಸಮಯೇ ಓಞ್ಞಾತೋ ಹೋತಿ ಹೀಳಿತೋ ಖೀಳಿತೋ ಗರಹಿತೋ ಪರಿಭೂತೋ ಅಚಿತ್ತೀಕತೋ। ಭಿನ್ನಾಜೀವೋತ್ವೇವ ಸಙ್ಖಂ ಗಚ್ಛತಿ।>
      text <ಪುನ ಚಪರಂ। ಮಹಾರಾಜ। ಇಧೇಕಚ್ಚೋ ಭಿಕ್ಖು ಪರೇಸಂ ಸಾವೇನ್ತೋ ಏವಂ ಭಣತಿ ಇಮಿನಾ ಮೇ ಅತ್ಥೋತಿ। ತಾಯ ಚ ವಾಚಾಯ ಪರೇಸಂ ಸಾವಿತಾಯ ತಸ್ಸ ಲಾಭೋ ಉಪ್ಪಜ್ಜತಿ। ಅಯಮ್ಪಿ ವಚೀವಿಞ್ಞತ್ತಿ ಸಾವಜ್ಜಾ। ತಾಯ ಚ ವಿಞ್ಞಾಪಿತಂ ಅರಿಯಾ ನ ಪರಿಭುಞ್ಜನ್ತಿ। ಸೋ ಚ ಪುಗ್ಗಲೋ ಅರಿಯಾನಂ ಸಮಯೇ ಓಞ್ಞಾತೋ ಹೋತಿ ಹೀಳಿತೋ ಖೀಳಿತೋ ಗರಹಿತೋ ಪರಿಭೂತೋ ಅಚಿತ್ತೀಕತೋ। ಭಿನ್ನಾಜೀವೋತ್ವೇವ ಸಙ್ಖಂ ಗಚ್ಛತಿ।>
      text <ಪುನ ಚಪರಂ। ಮಹಾರಾಜ। ಇಧೇಕಚ್ಚೋ ಭಿಕ್ಖು ವಚೀವಿಪ್ಫಾರೇನ ಪರಿಸಾಯ ಸಾವೇತಿ ಏವಞ್ಚ ಏವಞ್ಚ ಭಿಕ್ಖೂನಂ ದಾತಬ್ಬನ್ತಿ। ತಞ್ಚ ತೇ ವಚನಂ ಸುತ್ವಾ ಪರಿಕಿತ್ತಿತಂ ಅಭಿಹರನ್ತಿ। ಅಯಮ್ಪಿ ವಚೀವಿಞ್ಞತ್ತಿ ಸಾವಜ್ಜಾ। ತಾಯ ಚ ವಿಞ್ಞಾಪಿತಂ ಅರಿಯಾ ನ ಪರಿಭುಞ್ಜನ್ತಿ। ಸೋ ಚ ಪುಗ್ಗಲೋ ಅರಿಯಾನಂ ಸಮಯೇ ಓಞ್ಞಾತೋ ಹೋತಿ ಹೀಳಿತೋ ಖೀಳಿತೋ ಗರಹಿತೋ ಪರಿಭೂತೋ ಅಚಿತ್ತೀಕತೋ। ಭಿನ್ನಾಜೀವೋತ್ವೇವ ಸಙ್ಖಂ ಗಚ್ಛತಿ।>
      text <ನನು। ಮಹಾರಾಜ। ಥೇರೋಪಿ ಸಾರಿಪುತ್ತೋ ಅತ್ಥಙ್ಗತೇ ಸೂರಿಯೇ ರತ್ತಿಭಾಗೇ ಗಿಲಾನೋ ಸಮಾನೋ ಥೇರೇನ ಮಹಾಮೋಗ್ಗಲ್ಲಾನೇನ ಭೇಸಜ್ಜಂ ಪುಚ್ಛೀಯಮಾನೋ ವಾಚಂ ಭಿನ್ದಿ। ತಸ್ಸ ತೇನ ವಚೀಭೇದೇನ ಭೇಸಜ್ಜಂ ಉಪ್ಪಜ್ಜಿ। ಅಥ ಥೇರೋ ಸಾರಿಪುತ್ತೋ ವಚೀಭೇದೇನ ಮೇ ಇಮಂ ಭೇಸಜ್ಜಂ ಉಪ್ಪನ್ನಂ। ಮಾ ಮೇ ಆಜೀವೋ ಭಿಜ್ಜೀತಿ ಆಜೀವಭೇದಭಯಾ ತಂ ಭೇಸಜ್ಜಂ ಪಜಹಿ ನ ಉಪಜೀವಿ। ಏವಮ್ಪಿ ವಚೀವಿಞ್ಞತ್ತಿ ಸಾವಜ್ಜಾ। ತಾಯ ಚ ವಿಞ್ಞಾಪಿತಂ ಅರಿಯಾ ನ ಪರಿಭುಞ್ಜನ್ತಿ। ಸೋ ಚ ಪುಗ್ಗಲೋ ಅರಿಯಾನಂ ಸಮಯೇ ಓಞ್ಞಾತೋ ಹೋತಿ ಹೀಳಿತೋ ಖೀಳಿತೋ ಗರಹಿತೋ ಪರಿಭೂತೋ ಅಚಿತ್ತೀಕತೋ। ಭಿನ್ನಾಜೀವೋತ್ವೇವ ಸಙ್ಖಂ ಗಚ್ಛತಿ।>
      text <ಕತಮಾ ವಚೀವಿಞ್ಞತ್ತಿ ಅನವಜ್ಜಾ॥ ಇಧ। ಮಹಾರಾಜ। ಭಿಕ್ಖು ಸತಿ ಪಚ್ಚಯೇ ಭೇಸಜ್ಜಂ ವಿಞ್ಞಾಪೇತಿ ಞಾತಿಪವಾರಿತೇಸು ಕುಲೇಸು। ಅಯಂ ವಚೀವಿಞ್ಞತ್ತಿ ಅನವಜ್ಜಾ। ತಾಯ ಚ ವಿಞ್ಞಾಪಿತಂ ಅರಿಯಾ ಪರಿಭುಞ್ಜನ್ತಿ। ಸೋ ಚ ಪುಗ್ಗಲೋ ಅರಿಯಾನಂ ಸಮಯೇ ವಣ್ಣಿತೋ ಹೋತಿ ಥೋಮಿತೋ ಪಸತ್ಥೋ। ಪರಿಸುದ್ಧಾಜೀವೋತ್ವೇವ ಸಙ್ಖಂ ಗಚ್ಛತಿ। ಅನುಮತೋ ತಥಾಗತೇಹಿ ಅರಹನ್ತೇಹಿ ಸಮ್ಮಾಸಮ್ಬುದ್ಧೇಹಿ।>
      text <ಯಂ ಪನ। ಮಹಾರಾಜ। ತಥಾಗತೋ ಕಸಿಭಾರದ್ವಾಜಸ್ಸ ಬ್ರಾಹ್ಮಣಸ್ಸ ಭೋಜನಂ ಪಜಹಿ। ತಂ ಆವೇಠನವಿನಿವೇಠನಕಡ್ಢನನಿಗ್ಗಹಪ್ಪಟಿಕಮ್ಮೇನ ನಿಬ್ಬತ್ತಿ। ತಸ್ಮಾ ತಥಾಗತೋ ತಂ ಪಿಣ್ಡಪಾತಂ ಪಟಿಕ್ಖಿಪಿ ನ ಉಪಜೀವೀತಿ।>
      text <ಸಬ್ಬಕಾಲಂ। ಭನ್ತೇ ನಾಗಸೇನ। ತಥಾಗತೇ ಭುಞ್ಜಮಾನೇ ದೇವತಾ ದಿಬ್ಬಂ ಓಜಂ ಪತ್ತೇ ಆಕಿರನ್ತಿ। ಉದಾಹು ಸೂಕರಮದ್ದವೇ ಚ ಮಧುಪಾಯಾಸೇ ಚಾತಿ ದ್ವೀಸು ಯೇವ ಪಿಣ್ಡಪಾತೇಸು ಆಕಿರಿಂಸೂತಿ॥ ಸಬ್ಬಕಾಲಂ। ಮಹಾರಾಜ। ತಥಾಗತೇ ಭುಞ್ಜಮಾನೇ ದೇವತಾ ದಿಬ್ಬಂ ಓಜಂ ಗಹೇತ್ವಾ ಉಪತಿಟ್ಠಿತ್ವಾ ಉದ್ಧಟುದ್ಧಟೇ ಆಲೋಪೇ ಆಕಿರನ್ತಿ।>
      text <ಯಥಾ। ಮಹಾರಾಜ। ರಞ್ಞೋ ಸೂದೋ ರಞ್ಞೋ ಭುಞ್ಜನ್ತಸ್ಸ ಸೂಪಂ ಗಹೇತ್ವಾ ಉಪತಿಟ್ಠಿತ್ವಾ ಕಬಳೇ ಕಬಳೇ ಸೂಪಂ ಆಕಿರತಿ। ಏವಮೇವ ಖೋ। ಮಹಾರಾಜ। ಸಬ್ಬಕಾಲಂ ತಥಾಗತೇ ಭುಞ್ಜಮಾನೇ ದೇವತಾ ದಿಬ್ಬಂ ಓಜಂ ಗಹೇತ್ವಾ ಉಪತಿಟ್ಠಿತ್ವಾ ಉದ್ಧಟುದ್ಧಟೇ ಆಲೋಪೇ ದಿಬ್ಬಂ ಓಜಂ ಆಕಿರನ್ತಿ। ವೇರಞ್ಜಾಯಮ್ಪಿ। ಮಹಾರಾಜ। ತಥಾಗತಸ್ಸ ಸುಕ್ಖಯವಪುಲಕೇ ಭುಞ್ಜಮಾನಸ್ಸ ದೇವತಾ ದಿಬ್ಬೇನ ಓಜೇನ ತೇಮಯಿತ್ವಾ ತೇಮಯಿತ್ವಾ ಉಪಸಂಹರಿಂಸು। ತೇನ ತಥಾಗತಸ್ಸ ಕಾಯೋ ಉಪಚಿತೋ ಅಹೋಸೀತಿ। ಲಾಭಾ ವತ। ಭನ್ತೇ ನಾಗಸೇನ। ತಾಸಂ ದೇವತಾನಂ। ಯಾ ತಥಾಗತಸ್ಸ ಸರೀರಪ್ಪಟಿಜಗ್ಗನೇ ಸತತಂ ಸಮಿತಂ ಉಸ್ಸುಕ್ಕಮಾಪನ್ನಾ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಗಾಥಾಭಿಗೀತಭೋಜನಕಥಾಪಞ್ಹೋ ನವಮೋ।>
    text <೧೦॥ ಧಮ್ಮದೇಸನಾಯ ಅಪ್ಪೋಸ್ಸುಕ್ಕಪಞ್ಹೋ>
      text <೧೦>, <ಭನ್ತೇ ನಾಗಸೇನ। ತುಮ್ಹೇ ಭಣಥ ತಥಾಗತೇನ ಚತೂಹಿ ಚ ಅಸಙ್ಖ್ಯೇಯ್ಯೇಹಿ ಕಪ್ಪಾನಂ ಸತಸಹಸ್ಸೇನ ಚ ಏತ್ಥನ್ತರೇ ಸಬ್ಬಞ್ಞುತಞಾಣಂ ಪರಿಪಾಚಿತಂ ಮಹತೋ ಜನಕಾಯಸ್ಸ ಸಮುದ್ಧರಣಾಯಾತಿ। ಪುನ ಚ ಸಬ್ಬಞ್ಞುತಂ ಪತ್ತಸ್ಸ ಅಪ್ಪೋಸ್ಸುಕ್ಕತಾಯ ಚಿತ್ತಂ ನಮಿ। ನೋ ಧಮ್ಮದೇಸನಾಯಾತಿ।>
      text <ಯಥಾ ನಾಮ। ಭನ್ತೇ ನಾಗಸೇನ। ಇಸ್ಸಾಸೋ ವಾ ಇಸ್ಸಾಸನ್ತೇವಾಸೀ ವಾ ಬಹುಕೇ ದಿವಸೇ ಸಙ್ಗಾಮತ್ಥಾಯ ಉಪಾಸನಂ ಸಿಕ್ಖಿತ್ವಾ ಸಮ್ಪತ್ತೇ ಮಹಾಯುದ್ಧೇ ಓಸಕ್ಕೇಯ್ಯ। ಏವಮೇವ ಖೋ। ಭನ್ತೇ ನಾಗಸೇನ। ತಥಾಗತೇನ ಚತೂಹಿ ಚ ಅಸಙ್ಖ್ಯೇಯ್ಯೇಹಿ ಕಪ್ಪಾನಂ ಸತಸಹಸ್ಸೇನ ಚ ಏತ್ಥನ್ತರೇ ಸಬ್ಬಞ್ಞುತಞಾಣಂ ಪರಿಪಾಚೇತ್ವಾ ಮಹತೋ ಜನಕಾಯಸ್ಸ ಸಮುದ್ಧರಣಾಯ ಸಬ್ಬಞ್ಞುತಂ ಪತ್ತೇನ ಧಮ್ಮದೇಸನಾಯ ಓಸಕ್ಕಿತಂ।>
      text <ಯಥಾ ವಾ ಪನ। ಭನ್ತೇ ನಾಗಸೇನ। ಮಲ್ಲೋ ವಾ ಮಲ್ಲನ್ತೇವಾಸೀ ವಾ ಬಹುಕೇ ದಿವಸೇ ನಿಬ್ಬುದ್ಧಂ ಸಿಕ್ಖಿತ್ವಾ ಸಮ್ಪತ್ತೇ ಮಲ್ಲಯುದ್ಧೇ ಓಸಕ್ಕೇಯ್ಯ। ಏವಮೇವ ಖೋ। ಭನ್ತೇ ನಾಗಸೇನ। ತಥಾಗತೇನ ಚತೂಹಿ ಚ ಅಸಙ್ಖ್ಯೇಯ್ಯೇಹಿ ಕಪ್ಪಾನಂ ಸತಸಹಸ್ಸೇನ ಚ ಏತ್ಥನ್ತರೇ ಸಬ್ಬಞ್ಞುತಞಾಣಂ ಪರಿಪಾಚೇತ್ವಾ ಮಹತೋ ಜನಕಾಯಸ್ಸ ಸಮುದ್ಧರಣಾಯ ಸಬ್ಬಞ್ಞುತಂ ಪತ್ತೇನ ಧಮ್ಮದೇಸನಾಯ ಓಸಕ್ಕಿತಂ।>
      text <ಕಿಂ ನು ಖೋ। ಭನ್ತೇ ನಾಗಸೇನ। ತಥಾಗತೇನ ಭಯಾ ಓಸಕ್ಕಿತಂ। ಉದಾಹು ಅಪಾಕಟತಾಯ ಓಸಕ್ಕಿತಂ। ಉದಾಹು ದುಬ್ಬಲತಾಯ ಓಸಕ್ಕಿತಂ। ಉದಾಹು ಅಸಬ್ಬಞ್ಞುತಾಯ ಓಸಕ್ಕಿತಂ। ಕಿಂ ತತ್ಥ ಕಾರಣಂ। ಇಙ್ಘ ಮೇ ತ್ವಂ ಕಾರಣಂ ಬ್ರೂಹಿ ಕಙ್ಖಾವಿತರಣಾಯ। ಯದಿ। ಭನ್ತೇ ನಾಗಸೇನ। ತಥಾಗತೇನ ಚತೂಹಿ ಚ ಅಸಙ್ಖ್ಯೇಯ್ಯೇಹಿ ಕಪ್ಪಾನಂ ಸತಸಹಸ್ಸೇನ ಚ ಏತ್ಥನ್ತರೇ ಸಬ್ಬಞ್ಞುತಞಾಣಂ ಪರಿಪಾಚಿತಂ ಮಹತೋ ಜನಕಾಯಸ್ಸ ಸಮುದ್ಧರಣಾಯ। ತೇನ ಹಿ ಸಬ್ಬಞ್ಞುತಂ ಪತ್ತಸ್ಸ ಅಪ್ಪೋಸ್ಸುಕ್ಕತಾಯ ಚಿತ್ತಂ ನಮಿ। ನೋ ಧಮ್ಮದೇಸನಾಯಾತಿ ಯಂ ವಚನಂ। ತಂ ಮಿಚ್ಛಾ। ಯದಿ ಸಬ್ಬಞ್ಞುತಂ ಪತ್ತಸ್ಸ ಅಪ್ಪೋಸ್ಸುಕ್ಕತಾಯ ಚಿತ್ತಂ ನಮಿ ನೋ ಧಮ್ಮದೇಸನಾಯ। ತೇನ ಹಿ ತಥಾಗತೇನ ಚತೂಹಿ ಚ ಅಸಙ್ಖ್ಯೇಯ್ಯೇತಿ ಕಪ್ಪಾನಂ ಸತಸಹಸ್ಸೇನ ಚ ಏತ್ಥನ್ತರೇ ಸಬ್ಬಞ್ಞುತಞಾಣಂ ಪರಿಪಾಚಿತಂ ಮಹತೋ ಜನಕಾಯಸ್ಸ ಸಮುದ್ಧರಣಾಯಾತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ಗಮ್ಭೀರೋ ದುನ್ನಿಬ್ಬೇಠೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಪರಿಪಾಚಿತಞ್ಚ। ಮಹಾರಾಜ। ತಥಾಗತೇನ ಚತೂಹಿ ಚ ಅಸಙ್ಖ್ಯೇಯ್ಯೇಹಿ ಕಪ್ಪಾನಂ ಸತಸಹಸ್ಸೇನ ಚ ಏತ್ಥನ್ತರೇ ಸಬ್ಬಞ್ಞುತಞಾಣಂ ಮಹತೋ ಜನಕಾಯಸ್ಸ ಸಮುದ್ಧರಣಾಯ। ಪತ್ತಸಬ್ಬಞ್ಞುತಸ್ಸ ಚ ಅಪ್ಪೋಸ್ಸುಕ್ಕತಾಯ ಚಿತ್ತಂ ನಮಿ। ನೋ ಧಮ್ಮದೇಸನಾಯ। ತಞ್ಚ ಪನ ಧಮ್ಮಸ್ಸ ಗಮ್ಭೀರನಿಪುಣದುದ್ದಸದುರನುಬೋಧಸುಖುಮದುಪ್ಪಟಿವೇಧತಂ ಸತ್ತಾನಞ್ಚ ಆಲಯಾರಾಮತಂ ಸಕ್ಕಾಯದಿಟ್ಠಿಯಾ ದಳ್ಹಸುಗ್ಗಹಿತತಞ್ಚ ದಿಸ್ವಾ ಕಿಂ ನು ಖೋ। ಕಥಂ ನು ಖೋತಿ ಅಪ್ಪೋಸ್ಸುಕ್ಕತಾಯ ಚಿತ್ತಂ ನಮಿ। ನೋ ಧಮ್ಮದೇಸನಾಯ। ಸತ್ತಾನಂ ಪಟಿವೇಧಚಿನ್ತನಮಾನಸಂ ಯೇವೇತಂ।>
      text <ಯಥಾ। ಮಹಾರಾಜ। ಭಿಸಕ್ಕೋ ಸಲ್ಲಕತ್ತೋ ಅನೇಕಬ್ಯಾಧಿಪರಿಪೀಳಿತಂ ನರಂ ಉಪಸಙ್ಕಮಿತ್ವಾ ಏವಂ ಚಿನ್ತಯತಿ ಕೇನ ನು ಖೋ ಉಪಕ್ಕಮೇನ ಕತಮೇನ ವಾ ಭೇಸಜ್ಜೇನ ಇಮಸ್ಸ ಬ್ಯಾಧಿ ವೂಪಸಮೇಯ್ಯಾತಿ। ಏವಮೇವ ಖೋ। ಮಹಾರಾಜ। ತಥಾಗತಸ್ಸ ಸಬ್ಬಕಿಲೇಸಬ್ಯಾಧಿಪರಿಪೀಳಿತಂ ಜನಂ ಧಮ್ಮಸ್ಸ ಚ ಗಮ್ಭೀರನಿಪುಣದುದ್ದಸದುರನುಬೋಧಸುಖುಮದುಪ್ಪಟಿವೇಧತಂ ದಿಸ್ವಾ ಕಿಂ ನು ಖೋ। ಕಥಂ ನು ಖೋತಿ ಅಪ್ಪೋಸ್ಸುಕ್ಕತಾಯ ಚಿತ್ತಂ ನಮಿ। ನೋ ಧಮ್ಮದೇಸನಾಯ। ಸತ್ತಾನಂ ಪಟಿವೇಧಚಿನ್ತನಮಾನಸಂ ಯೇವೇತಂ।>
      text <ಯಥಾ। ಮಹಾರಾಜ। ರಞ್ಞೋ ಖತ್ತಿಯಸ್ಸ ಮುದ್ಧಾವಸಿತ್ತಸ್ಸ ದೋವಾರಿಕಅನೀಕಟ್ಠಪಾರಿಸಜ್ಜನೇಗಮಭಟಬಲ ಅಮಚ್ಚರಾಜಞ್ಞರಾಜೂಪಜೀವಿನೇ ಜನೇ ದಿಸ್ವಾ ಏವಂ ಚಿತ್ತಮುಪ್ಪಜ್ಜೇಯ್ಯ ಕಿಂ ನು ಖೋ। ಕಥಂ ನು ಖೋ ಇಮೇ ಸಙ್ಗಣ್ಹಿಸ್ಸಾಮೀತಿ। ಏವಮೇವ ಖೋ। ಮಹಾರಾಜ। ತಥಾಗತಸ್ಸ ಧಮ್ಮಸ್ಸ ಗಮ್ಭೀರನಿಪುಣದುದ್ದಸದುರನುಬೋಧಸುಖುಮದುಪ್ಪಟಿವೇಧತಂ ಸತ್ತಾನಞ್ಚ ಆಲಯಾರಾಮತಂ ಸಕ್ಕಾಯದಿಟ್ಠಿಯಾ ದಳ್ಹಸುಗ್ಗಹಿತತಞ್ಚ ದಿಸ್ವಾ ಕಿಂ ನು ಖೋ। ಕಥಂ ನು ಖೋತಿ ಅಪ್ಪೋಸ್ಸುಕ್ಕತಾಯ ಚಿತ್ತಂ ನಮಿ। ನೋ ಧಮ್ಮದೇಸನಾಯ। ಸತ್ತಾನಂ ಪಟಿವೇಧಚಿನ್ತನಮಾನಸಂ ಯೇವೇತಂ।>
      text <ಅಪಿ ಚ। ಮಹಾರಾಜ। ಸಬ್ಬೇಸಂ ತಥಾಗತಾನಂ ಧಮ್ಮತಾ ಏಸಾ। ಯಂ ಬ್ರಹ್ಮುನಾ ಆಯಾಚಿತಾ ಧಮ್ಮಂ ದೇಸೇನ್ತಿ। ತತ್ಥ ಪನ ಕಿಂ ಕಾರಣಂ॥ ಯೇ ತೇನ ಸಮಯೇನ ಮನುಸ್ಸಾ ತಾಪಸಪರಿಬ್ಬಾಜಕಾ ಸಮಣಬ್ರಾಹ್ಮಣಾ। ಸಬ್ಬೇತೇ ಬ್ರಹ್ಮದೇವತಾ ಹೋನ್ತಿ ಬ್ರಹ್ಮಗರುಕಾ ಬ್ರಹ್ಮಪರಾಯಣಾ। ತಸ್ಮಾ ತಸ್ಸ ಬಲವತೋ ಯಸವತೋ ಞಾತಸ್ಸ ಪಞ್ಞಾತಸ್ಸ ಉತ್ತರಸ್ಸ ಅಚ್ಚುಗ್ಗತಸ್ಸ ಓನಮನೇನ ಸದೇವಕೋ ಲೋಕೋ ಓನಮಿಸ್ಸತಿ ಓಕಪ್ಪೇಸ್ಸತಿ ಅಧಿಮುಚ್ಚಿಸ್ಸತೀತಿ ಇಮಿನಾ ಚ। ಮಹಾರಾಜ। ಕಾರಣೇನ ತಥಾಗತಾ ಬ್ರಹ್ಮುನಾ ಆಯಾಚಿತಾ ಧಮ್ಮಂ ದೇಸೇನ್ತಿ।>
      text <ಯಥಾ। ಮಹಾರಾಜ। ಕೋಚಿ ರಾಜಾ ವಾ ರಾಜಮಹಾಮತ್ತೋ ವಾ ಯಸ್ಸ ಓನಮತಿ ಅಪಚಿತಿಂ ಕರೋತಿ। ಬಲವತರಸ್ಸ ತಸ್ಸ ಓನಮನೇನ ಅವಸೇಸಾ ಜನತಾ ಓನಮತಿ ಅಪಚಿತಿಂ ಕರೋತಿ। ಏವಮೇವ ಖೋ। ಮಹಾರಾಜ। ಬ್ರಹ್ಮೇ ಓನಮಿತೇ ತಥಾಗತಾನಂ ಸದೇವಕೋ ಲೋಕೋ ಓನಮಿಸ್ಸತಿ। ಪೂಜಿತಪೂಜಕೋ ಮಹಾರಾಜ। ಲೋಕೋ। ತಸ್ಮಾ ಸೋ ಬ್ರಹ್ಮಾ ಸಬ್ಬೇಸಂ ತಥಾಗತಾನಂ ಆಯಾಚತಿ ಧಮ್ಮದೇಸನಾಯ। ತೇನ ಚ ಕಾರಣೇನ ತಥಾಗತಾ ಬ್ರಹ್ಮುನಾ ಆಯಾಚಿತಾ ಧಮ್ಮಂ ದೇಸೇನ್ತೀತಿ। ಸಾಧು। ಭನ್ತೇ ನಾಗಸೇನ। ಸುನಿಬ್ಬೇಠಿತೋ ಪಞ್ಹೋ। ಅತಿಭದ್ರಕಂ ವೇಯ್ಯಾಕರಣಂ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಧಮ್ಮದೇಸನಾಯ ಅಪ್ಪೋಸ್ಸುಕ್ಕಪಞ್ಹೋ ದಸಮೋ।>
    text <೧೧॥ ಆಚರಿಯಾನಾಚರಿಯಪಞ್ಹೋ>
      text <೧೧>, <ಭನ್ತೇ। ನಾಗಸೇನ। ಭಾಸಿತಮ್ಪೇತಂ ಭಗವತಾ>
      text <ಪುನ ಚ ಭಣಿತಂ ಇತಿ ಖೋ। ಭಿಕ್ಖವೇ। ಆಳಾರೋ ಕಾಲಾಮೋ ಆಚರಿಯೋ ಮೇ ಸಮಾನೋ ಅನ್ತೇವಾಸಿಂ ಮಂ ಸಮಾನಂ ಅತ್ತನಾ ಸಮಸಮಂ ಠಪೇಸಿ। ಉಳಾರಾಯ ಚ ಮಂ ಪೂಜಾಯ ಪೂಜೇಸೀತಿ। ಯದಿ। ಭನ್ತೇ ನಾಗಸೇನ। ತಥಾಗತೇನ ಭಣಿತಂ ನ ಮೇ ಆಚರಿಯೋ ಅತ್ಥಿ। ಸದಿಸೋ ಮೇ ನ ವಿಜ್ಜತಿ। ಸದೇವಕಸ್ಮಿಂ ಲೋಕಸ್ಮಿಂ। ನತ್ಥಿ ಮೇ ಪಟಿಪುಗ್ಗಲೋತಿ। ತೇನ ಹಿ ಇತಿ ಖೋ। ಭಿಕ್ಖವೇ। ಆಳಾರೋ ಕಾಲಾಮೋ ಆಚರಿಯೋ ಮೇ ಸಮಾನೋ ಅನ್ತೇವಾಸಿಂ ಮಂ ಸಮಾನಂ ಅತ್ತನಾ ಸಮಸಮಂ ಠಪೇಸೀತಿ ಯಂ ವಚನಂ। ತಂ ಮಿಚ್ಛಾ। ಯದಿ ತಥಾಗತೇನ ಭಣಿತಂ ಇತಿ ಖೋ। ಭಿಕ್ಖವೇ। ಆಳಾರೋ ಕಾಲಾಮೋ ಆಚರಿಯೋ ಮೇ ಸಮಾನೋ ಅನ್ತೇವಾಸಿಂ ಮಂ ಸಮಾನಂ ಅತ್ತನಾ ಸಮಸಮಂ ಠಪೇಸೀತಿ। ತೇನ ಹಿ ನ ಮೇ ಆಚರಿಯೋ ಅತ್ಥಿ। ಸದಿಸೋ ಮೇ ನ ವಿಜ್ಜತಿ। ಸದೇವಕಸ್ಮಿಂ ಲೋಕಸ್ಮಿಂ। ನತ್ಥಿ ಮೇ ಪಟಿಪುಗ್ಗಲೋತಿ ತಮ್ಪಿ ವಚನಂ ಮಿಚ್ಛಾ। ಅಯಮ್ಪಿ ಉಭತೋ ಕೋಟಿಕೋ ಪಞ್ಹೋ ತವಾನುಪ್ಪತ್ತೋ। ಸೋ ತಯಾ ನಿಬ್ಬಾಹಿತಬ್ಬೋತಿ।>
      text <ಭಾಸಿತಮ್ಪೇತಂ। ಮಹಾರಾಜ। ತಥಾಗತೇನ ನ ಮೇ ಆಚರಿಯೋ ಅತ್ಥಿ। ಸದಿಸೋ ಮೇ ನ ವಿಜ್ಜತಿ। ಸದೇವಕಸ್ಮಿಂ ಲೋಕಸ್ಮಿಂ। ನತ್ಥಿ ಮೇ ಪಟಿಪುಗ್ಗಲೋತಿ। ಭಣಿತಞ್ಚ ಇತಿ ಖೋ। ಭಿಕ್ಖವೇ। ಆಳಾರೋ ಕಾಲಾಮೋ ಆಚರಿಯೋ ಮೇ ಸಮಾನೋ ಅನ್ತೇವಾಸಿಂ ಮಂ ಸಮಾನಂ ಅತ್ತನಾ ಸಮಸಮಂ ಠಪೇಸಿ। ಉಳಾರಾಯ ಚ ಮಂ ಪೂಜಾಯ ಪೂಜೇಸೀತಿ।>
      text <ತಞ್ಚ ಪನ ವಚನಂ ಪುಬ್ಬೇವ ಸಮ್ಬೋಧಾ ಅನಭಿಸಮ್ಬುದ್ಧಸ್ಸ ಬೋಧಿಸತ್ತಸ್ಸೇವ ಸತೋ ಆಚರಿಯಭಾವಂ ಸನ್ಧಾಯ ಭಾಸಿತಂ।>
      text <ಪಞ್ಚಿಮೇ। ಮಹಾರಾಜ। ಪುಬ್ಬೇವ ಸಮ್ಬೋಧಾ ಅನಭಿಸಮ್ಬುದ್ಧಸ್ಸ ಬೋಧಿಸತ್ತಸ್ಸ ಸತೋ ಆಚರಿಯಾ। ಯೇಹಿ ಅನುಸಿಟ್ಠೋ ಬೋಧಿಸತ್ತೋ ತತ್ಥ ತತ್ಥ ದಿವಸಂ ವೀತಿನಾಮೇಸಿ। ಕತಮೇ ಪಞ್ಚ॥ ಯೇ ತೇ। ಮಹಾರಾಜ। ಅಟ್ಠ ಬ್ರಾಹ್ಮಣಾ ಜಾತಮತ್ತೇ ಬೋಧಿಸತ್ತೇ ಲಕ್ಖಣಾನಿ ಪರಿಗ್ಗಣ್ಹಿಂಸು। ಸೇಯ್ಯಥೀದಂ। ರಾಮೋ ಧಜೋ ಲಕ್ಖಣೋ ಮನ್ತೀ ಯಞ್ಞೋ ಸುಯಾಮೋ ಸುಭೋಜೋ ಸುದತ್ತೋತಿ। ತೇ ತಸ್ಸ ಸೋತ್ಥಿಂ ಪವೇದಯಿತ್ವಾ ರಕ್ಖಾಕಮ್ಮಂ ಅಕಂಸು। ತೇ ಚ ಪಠಮಂ ಆಚರಿಯಾ।>
      text <ಪುನ ಚಪರಂ। ಮಹಾರಾಜ। ಬೋಧಿಸತ್ತಸ್ಸ ಪಿತಾ ಸುದ್ಧೋದನೋ ರಾಜಾ ಯಂ ತೇನ ಸಮಯೇನ ಅಭಿಜಾತಂ ಉದಿಚ್ಚಜಾತಿಮನ್ತಂ ಪದಕಂ ವೇಯ್ಯಾಕರಣಂ ಛಳಙ್ಗವನ್ತಂ ಸಬ್ಬಮಿತ್ತಂ ನಾಮ ಬ್ರಾಹ್ಮಣಂ ಉಪನೇತ್ವಾ ಸೋವಣ್ಣೇನ ಭಿಙ್ಗಾರೇನ ಉದಕಂ ಓಣೋಜೇತ್ವಾ ಇಮಂ ಕುಮಾರಂ ಸಿಕ್ಖಾಪೇಹೀತಿ ಅದಾಸಿ। ಅಯಂ ದುತಿಯೋ ಆಚರಿಯೋ।>
      text <ಪುನ ಚಪರಂ। ಮಹಾರಾಜ। ಯಾ ಸಾ ದೇವತಾ ಬೋಧಿಸತ್ತಂ ಸಂವೇಜೇಸೀ। ಯಸ್ಸಾ ವಚನಂ ಸುತ್ವಾ ಬೋಧಿಸತ್ತೋ ಸಂವಿಗ್ಗೋ ಉಬ್ಬಿಗ್ಗೋ ತಸ್ಮಿಂ ಯೇವ ಖಣೇ ನೇಕ್ಖಮ್ಮಂ ನಿಕ್ಖಮಿತ್ವಾ ಪಬ್ಬಜಿ। ಅಯಂ ತತಿಯೋ ಆಚರಿಯೋ।>
      text <ಪುನ ಚಪರಂ। ಮಹಾರಾಜ। ಆಳಾರೋ ಕಾಲಾಮೋ ಆಕಿಞ್ಚಞ್ಞಾಯತನಸ್ಸ ಪರಿಕಮ್ಮಂ ಆಚಿಕ್ಖಿ। ಅಯಂ ಚತುತ್ಥೋ ಆಚರಿಯೋ।>
      text <ಪುನ ಚಪರಂ। ಮಹಾರಾಜ। ಉದಕೋ ರಾಮಪುತ್ತೋ ನೇವಸಞ್ಞಾನಾಸಞ್ಞಾಯತನಸ್ಸ ಪರಿಕಮ್ಮಂ ಆಚಿಕ್ಖಿ। ಅಯಂ ಪಞ್ಚಮೋ ಆಚರಿಯೋ। ಇಮೇ ಖೋ। ಮಹಾರಾಜ। ಪುಬ್ಬೇವ ಸಮ್ಬೋಧಾ ಅನಭಿಸಮ್ಬುದ್ಧಸ್ಸ ಬೋಧಿಸತ್ತಸ್ಸ ಸತೋ ಪಞ್ಚ ಆಚರಿಯಾ। ತೇ ಚ ಪನ ಆಚರಿಯಾ ಲೋಕಿಯೇ ಧಮ್ಮೇ। ಇಮಸ್ಮಿಞ್ಚ ಪನ। ಮಹಾರಾಜ। ಲೋಕುತ್ತರೇ ಧಮ್ಮೇ ಸಬ್ಬಞ್ಞುತಞಾಣಪ್ಪಟಿವೇಧಾಯ ನತ್ಥಿ ತಥಾಗತಸ್ಸ ಅನುತ್ತರೋ ಅನುಸಾಸಕೋ। ಸಯಮ್ಭೂ। ಮಹಾರಾಜ। ತಥಾಗತೋ ಅನಾಚರಿಯಕೋ। ತಸ್ಮಾ ಕಾರಣಾ ತಥಾಗತೇನ ಭಣಿತಂ ನ ಮೇ ಆಚರಿಯೋ ಅತ್ಥಿ। ಸದಿಸೋ ಮೇ ನ ವಿಜ್ಜತಿ। ಸದೇವಕಸ್ಮಿಂ ಲೋಕಸ್ಮಿಂ। ನತ್ಥಿ ಮೇ ಪಟಿಪುಗ್ಗಲೋತಿ। ಸಾಧು। ಭನ್ತೇ ನಾಗಸೇನ। ಏವಮೇತಂ ತಥಾ ಸಮ್ಪಟಿಚ್ಛಾಮೀತಿ।>
      stand <ಆಚರಿಯಾನಾಚರಿಯಪಞ್ಹೋ ಏಕಾದಸಮೋ।>
      stand <ಸನ್ಥವವಗ್ಗೋ ಪಞ್ಚಮೋ।>
      stand <ಇಮಸ್ಮಿಂ ವಗ್ಗೇ ಏಕಾದಸ ಪಞ್ಹೋ।>
      stand <ಮೇಣ್ಡಕಪಞ್ಹೋ ನಿಟ್ಠಿತೋ।>
