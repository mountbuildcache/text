text <೧॥ ಮಹಾವಗ್ಗೋ>
  stand <॥ ನಮೋ ತಸ್ಸ ಭಗವತೋ ಅರಹತೋ ಸಮ್ಮಾಸಮ್ಬುದ್ಧಸ್ಸ॥ಖುದ್ದಕನಿಕಾಯೇ>
  text <ಮಾತಿಕಾ>
    text <೧>, <॥ ಸೋತಾವಧಾನೇ ಪಞ್ಞಾ ಸುತಮಯೇ ಞಾಣಂ।>
    text <೨>, <॥ ಸುತ್ವಾನ ಸಂವರೇ ಪಞ್ಞಾ ಸೀಲಮಯೇ ಞಾಣಂ।>
    text <೩>, <॥ ಸಂವರಿತ್ವಾ ಸಮಾದಹನೇ ಪಞ್ಞಾ ಸಮಾಧಿಭಾವನಾಮಯೇ ಞಾಣಂ।>
    text <೪>, <॥ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ।>
    text <೫>, <॥ ಅತೀತಾನಾಗತಪಚ್ಚುಪ್ಪನ್ನಾನಂ ಧಮ್ಮಾನಂ ಸಙ್ಖಿಪಿತ್ವಾ ವವತ್ಥಾನೇ ಪಞ್ಞಾ ಸಮ್ಮಸನೇ ಞಾಣಂ।>
    text <೬>, <॥ ಪಚ್ಚುಪ್ಪನ್ನಾನಂ ಧಮ್ಮಾನಂ ವಿಪರಿಣಾಮಾನುಪಸ್ಸನೇ ಪಞ್ಞಾ ಉದಯಬ್ಬಯಾನುಪಸ್ಸನೇ ಞಾಣಂ।>
    text <೭>, <॥ ಆರಮ್ಮಣಂ ಪಟಿಸಙ್ಖಾ ಭಙ್ಗಾನುಪಸ್ಸನೇ ಪಞ್ಞಾ ವಿಪಸ್ಸನೇ ಞಾಣಂ।>
    text <೮>, <॥ ಭಯತುಪಟ್ಠಾನೇ ಪಞ್ಞಾ ಆದೀನವೇ ಞಾಣಂ।>
    text <೯>, <॥ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ।>
    text <೧೦>, <॥ ಬಹಿದ್ಧಾ ವುಟ್ಠಾನವಿವಟ್ಟನೇ ಪಞ್ಞಾ ಗೋತ್ರಭುಞಾಣಂ।>
    text <೧೧>, <॥ ದುಭತೋ ವುಟ್ಠಾನವಿವಟ್ಟನೇ ಪಞ್ಞಾ ಮಗ್ಗೇ ಞಾಣಂ।>
    text <೧೨>, <॥ ಪಯೋಗಪ್ಪಟಿಪ್ಪಸ್ಸದ್ಧಿ ಪಞ್ಞಾ ಫಲೇ ಞಾಣಂ।>
    text <೧೩>, <॥ ಛಿನ್ನವಟುಮಾನುಪಸ್ಸನೇ ಪಞ್ಞಾ ವಿಮುತ್ತಿಞಾಣಂ।>
    text <೧೪>, <॥ ತದಾ ಸಮುದಾಗತೇ ಧಮ್ಮೇ ಪಸ್ಸನೇ ಪಞ್ಞಾ ಪಚ್ಚವೇಕ್ಖಣೇ ಞಾಣಂ।>
    text <೧೫>, <॥ ಅಜ್ಝತ್ತವವತ್ಥಾನೇ ಪಞ್ಞಾ ವತ್ಥುನಾನತ್ತೇ ಞಾಣಂ।>
    text <೧೬>, <॥ ಬಹಿದ್ಧಾವವತ್ಥಾನೇ ಪಞ್ಞಾ ಗೋಚರನಾನತ್ತೇ ಞಾಣಂ।>
    text <೧೭>, <॥ ಚರಿಯಾವವತ್ಥಾನೇ ಪಞ್ಞಾ ಚರಿಯಾನಾನತ್ತೇ ಞಾಣಂ।>
    text <೧೮>, <॥ ಚತುಧಮ್ಮವವತ್ಥಾನೇ ಪಞ್ಞಾ ಭೂಮಿನಾನತ್ತೇ ಞಾಣಂ।>
    text <೧೯>, <॥ ನವಧಮ್ಮವವತ್ಥಾನೇ ಪಞ್ಞಾ ಧಮ್ಮನಾನತ್ತೇ ಞಾಣಂ।>
    text <೨೦>, <॥ ಅಭಿಞ್ಞಾಪಞ್ಞಾ ಞಾತಟ್ಠೇ ಞಾಣಂ।>
    text <೨೧>, <॥ ಪರಿಞ್ಞಾಪಞ್ಞಾ ತೀರಣಟ್ಠೇ ಞಾಣಂ।>
    text <೨೨>, <॥ ಪಹಾನೇ ಪಞ್ಞಾ ಪರಿಚ್ಚಾಗಟ್ಠೇ ಞಾಣಂ।>
    text <೨೩>, <॥ ಭಾವನಾಪಞ್ಞಾ ಏಕರಸಟ್ಠೇ ಞಾಣಂ।>
    text <೨೪>, <॥ ಸಚ್ಛಿಕಿರಿಯಾಪಞ್ಞಾ ಫಸ್ಸನಟ್ಠೇ ಞಾಣಂ।>
    text <೨೫>, <॥ ಅತ್ಥನಾನತ್ತೇ ಪಞ್ಞಾ ಅತ್ಥಪಟಿಸಮ್ಭಿದೇ ಞಾಣಂ।>
    text <೨೬>, <॥ ಧಮ್ಮನಾನತ್ತೇ ಪಞ್ಞಾ ಧಮ್ಮಪಟಿಸಮ್ಭಿದೇ ಞಾಣಂ।>
    text <೨೭>, <॥ ನಿರುತ್ತಿನಾನತ್ತೇ ಪಞ್ಞಾ ನಿರುತ್ತಿಪಟಿಸಮ್ಭಿದೇ ಞಾಣಂ।>
    text <೨೮>, <॥ ಪಟಿಭಾನನಾನತ್ತೇ ಪಞ್ಞಾ ಪಟಿಭಾನಪಟಿಸಮ್ಭಿದೇ ಞಾಣಂ।>
    text <೨೯>, <॥ ವಿಹಾರನಾನತ್ತೇ ಪಞ್ಞಾ ವಿಹಾರಟ್ಠೇ ಞಾಣಂ।>
    text <೩೦>, <॥ ಸಮಾಪತ್ತಿನಾನತ್ತೇ ಪಞ್ಞಾ ಸಮಾಪತ್ತಟ್ಠೇ ಞಾಣಂ।>
    text <೩೧>, <॥ ವಿಹಾರಸಮಾಪತ್ತಿನಾನತ್ತೇ ಪಞ್ಞಾ ವಿಹಾರಸಮಾಪತ್ತಟ್ಠೇ ಞಾಣಂ।>
    text <೩೨>, <॥ ಅವಿಕ್ಖೇಪಪರಿಸುದ್ಧತ್ತಾ ಆಸವಸಮುಚ್ಛೇದೇ ಪಞ್ಞಾ ಆನನ್ತರಿಕಸಮಾಧಿಮ್ಹಿ ಞಾಣಂ।>
    text <೩೩>, <॥ ದಸ್ಸನಾಧಿಪತೇಯ್ಯಂ ಸನ್ತೋ ಚ ವಿಹಾರಾಧಿಗಮೋ ಪಣೀತಾಧಿಮುತ್ತತಾ ಪಞ್ಞಾ ಅರಣವಿಹಾರೇ ಞಾಣಂ।>
    text <೩೪>, <॥ ದ್ವೀಹಿ ಬಲೇಹಿ ಸಮನ್ನಾಗತತ್ತಾ ತಯೋ ಚ ಸಙ್ಖಾರಾನಂ ಪಟಿಪ್ಪಸ್ಸದ್ಧಿಯಾ ಸೋಳಸಹಿ ಞಾಣಚರಿಯಾಹಿ ನವಹಿ ಸಮಾಧಿಚರಿಯಾಹಿ ವಸಿಭಾವತಾ ಪಞ್ಞಾ ನಿರೋಧಸಮಾಪತ್ತಿಯಾ ಞಾಣಂ।>
    text <೩೫>, <॥ ಸಮ್ಪಜಾನಸ್ಸ ಪವತ್ತಪರಿಯಾದಾನೇ ಪಞ್ಞಾ ಪರಿನಿಬ್ಬಾನೇ ಞಾಣಂ।>
    text <೩೬>, <॥ ಸಬ್ಬಧಮ್ಮಾನಂ ಸಮ್ಮಾ ಸಮುಚ್ಛೇದೇ ನಿರೋಧೇ ಚ ಅನುಪಟ್ಠಾನತಾ ಪಞ್ಞಾ ಸಮಸೀಸಟ್ಠೇ ಞಾಣಂ।>
    text <೩೭>, <॥ ಪುಥುನಾನತ್ತತೇಜಪರಿಯಾದಾನೇ ಪಞ್ಞಾ ಸಲ್ಲೇಖಟ್ಠೇ ಞಾಣಂ।>
    text <೩೮>, <॥ ಅಸಲ್ಲೀನತ್ತಪಹಿತತ್ತಪಗ್ಗಹಟ್ಠೇ ಪಞ್ಞಾ ವೀರಿಯಾರಮ್ಭೇ ಞಾಣಂ।>
    text <೩೯>, <॥ ನಾನಾಧಮ್ಮಪ್ಪಕಾಸನತಾ ಪಞ್ಞಾ ಅತ್ಥಸನ್ದಸ್ಸನೇ ಞಾಣಂ।>
    text <೪೦>, <॥ ಸಬ್ಬಧಮ್ಮಾನಂ ಏಕಸಙ್ಗಹತಾನಾನತ್ತೇಕತ್ತಪಟಿವೇಧೇ ಪಞ್ಞಾ ದಸ್ಸನವಿಸುದ್ಧಿಞಾಣಂ।>
    text <೪೧>, <॥ ವಿದಿತತ್ತಾ ಪಞ್ಞಾ ಖನ್ತಿಞಾಣಂ।>
    text <೪೨>, <॥ ಫುಟ್ಠತ್ತಾ ಪಞ್ಞಾ ಪರಿಯೋಗಾಹಣೇ ಞಾಣಂ।>
    text <೪೩>, <॥ ಸಮೋದಹನೇ ಪಞ್ಞಾ ಪದೇಸವಿಹಾರೇ ಞಾಣಂ।>
    text <೪೪>, <॥ ಅಧಿಪತತ್ತಾ ಪಞ್ಞಾ ಸಞ್ಞಾವಿವಟ್ಟೇ ಞಾಣಂ।>
    text <೪೫>, <॥ ನಾನತ್ತೇ ಪಞ್ಞಾ ಚೇತೋವಿವಟ್ಟೇ ಞಾಣಂ।>
    text <೪೬>, <॥ ಅಧಿಟ್ಠಾನೇ ಪಞ್ಞಾ ಚಿತ್ತವಿವಟ್ಟೇ ಞಾಣಂ।>
    text <೪೭>, <॥ ಸುಞ್ಞತೇ ಪಞ್ಞಾ ಞಾಣವಿವಟ್ಟೇ ಞಾಣಂ।>
    text <೪೮>, <॥ ವೋಸಗ್ಗೇ ಪಞ್ಞಾ ವಿಮೋಕ್ಖವಿವಟ್ಟೇ ಞಾಣಂ।>
    text <೪೯>, <॥ ತಥಟ್ಠೇ ಪಞ್ಞಾ ಸಚ್ಚವಿವಟ್ಟೇ ಞಾಣಂ।>
    text <೫೦>, <॥ ಕಾಯಮ್ಪಿ ಚಿತ್ತಮ್ಪಿ ಏಕವವತ್ಥಾನತಾ ಸುಖಸಞ್ಞಞ್ಚ ಲಹುಸಞ್ಞಞ್ಚ ಅಧಿಟ್ಠಾನವಸೇನ ಇಜ್ಝನಟ್ಠೇ ಪಞ್ಞಾ ಇದ್ಧಿವಿಧೇ ಞಾಣಂ।>
    text <೫೧>, <॥ ವಿತಕ್ಕವಿಪ್ಫಾರವಸೇನ ನಾನತ್ತೇಕತ್ತಸದ್ದನಿಮಿತ್ತಾನಂ ಪರಿಯೋಗಾಹಣೇ ಪಞ್ಞಾ ಸೋತಧಾತುವಿಸುದ್ಧಿಞಾಣಂ।>
    text <೫೨>, <॥ ತಿಣ್ಣನ್ನಂ ಚಿತ್ತಾನಂ ವಿಪ್ಫಾರತ್ತಾ ಇನ್ದ್ರಿಯಾನಂ ಪಸಾದವಸೇನ ನಾನತ್ತೇಕತ್ತವಿಞ್ಞಾಣಚರಿಯಾ ಪರಿಯೋಗಾಹಣೇ ಪಞ್ಞಾ ಚೇತೋಪರಿಯಞಾಣಂ।>
    text <೫೩>, <॥ ಪಚ್ಚಯಪ್ಪವತ್ತಾನಂ ಧಮ್ಮಾನಂ ನಾನತ್ತೇಕತ್ತಕಮ್ಮವಿಪ್ಫಾರವಸೇನ ಪರಿಯೋಗಾಹಣೇ ಪಞ್ಞಾ ಪುಬ್ಬೇನಿವಾಸಾನುಸ್ಸತಿಞಾಣಂ।>
    text <೫೪>, <॥ ಓಭಾಸವಸೇನ ನಾನತ್ತೇಕತ್ತರೂಪನಿಮಿತ್ತಾನಂ ದಸ್ಸನಟ್ಠೇ ಪಞ್ಞಾ ದಿಬ್ಬಚಕ್ಖುಞಾಣಂ।>
    text <೫೫>, <॥ ಚತುಸಟ್ಠಿಯಾ ಆಕಾರೇಹಿ ತಿಣ್ಣನ್ನಂ ಇನ್ದ್ರಿಯಾನಂ ವಸೀಭಾವತಾ ಪಞ್ಞಾ ಆಸವಾನಂ ಖಯೇ ಞಾಣಂ।>
    text <೫೬>, <॥ ಪರಿಞ್ಞಟ್ಠೇ ಪಞ್ಞಾ ದುಕ್ಖೇ ಞಾಣಂ।>
    text <೫೭>, <॥ ಪಹಾನಟ್ಠೇ ಪಞ್ಞಾ ಸಮುದಯೇ ಞಾಣಂ।>
    text <೫೮>, <॥ ಸಚ್ಛಿಕಿರಿಯಟ್ಠೇ ಪಞ್ಞಾ ನಿರೋಧೇ ಞಾಣಂ।>
    text <೫೯>, <॥ ಭಾವನಟ್ಠೇ ಪಞ್ಞಾ ಮಗ್ಗೇ ಞಾಣಂ।>
    text <೬೦>, <॥ ದುಕ್ಖೇ ಞಾಣಂ।>
    text <೬೧>, <॥ ದುಕ್ಖಸಮುದಯೇ ಞಾಣಂ।>
    text <೬೨>, <॥ ದುಕ್ಖನಿರೋಧೇ ಞಾಣಂ।>
    text <೬೩>, <॥ ದುಕ್ಖನಿರೋಧಗಾಮಿನಿಯಾ ಪಟಿಪದಾಯ ಞಾಣಂ।>
    text <೬೪>, <॥ ಅತ್ಥಪಟಿಸಮ್ಭಿದೇ ಞಾಣಂ।>
    text <೬೫>, <॥ ಧಮ್ಮಪಟಿಸಮ್ಭಿದೇ ಞಾಣಂ।>
    text <೬೬>, <॥ ನಿರುತ್ತಿಪಟಿಸಮ್ಭಿದೇ ಞಾಣಂ।>
    text <೬೭>, <॥ ಪಟಿಭಾನಪಟಿಸಮ್ಭಿದೇ ಞಾಣಂ।>
    text <೬೮>, <॥ ಇನ್ದ್ರಿಯಪರೋಪರಿಯತ್ತೇ ಞಾಣಂ।>
    text <೬೯>, <॥ ಸತ್ತಾನಂ ಆಸಯಾನುಸಯೇ ಞಾಣಂ।>
    text <೭೦>, <॥ ಯಮಕಪಾಟಿಹೀರೇ ಞಾಣಂ।>
    text <೭೧>, <॥ ಮಹಾಕರುಣಾಸಮಾಪತ್ತಿಯಾ ಞಾಣಂ।>
    text <೭೨>, <॥ ಸಬ್ಬಞ್ಞುತಞಾಣಂ।>
    text <೭೩>, <॥ ಅನಾವರಣಞಾಣಂ।>
    text <ಇಮಾನಿ ತೇಸತ್ತತಿ ಞಾಣಾನಿ। ಇಮೇಸಂ ತೇಸತ್ತತಿಯಾ ಞಾಣಾನಂ ಸತ್ತಸಟ್ಠಿ ಞಾಣಾನಿ ಸಾವಕಸಾಧಾರಣಾನಿ। ಛ ಞಾಣಾನಿ ಅಸಾಧಾರಣಾನಿ ಸಾವಕೇಹಿ।>
    stand <ಮಾತಿಕಾ ನಿಟ್ಠಿತಾ।>
  text <೧॥ ಞಾಣಕಥಾ>
    text <೧॥ ಸುತಮಯಞಾಣನಿದ್ದೇಸೋ>
      text <೧>, <ಕಥಂ ಸೋತಾವಧಾನೇ ಪಞ್ಞಾ ಸುತಮಯೇ ಞಾಣಂ॥>
      text <ಇಮೇ ಧಮ್ಮಾ ಅಭಿಞ್ಞೇಯ್ಯಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <ಇಮೇ ಧಮ್ಮಾ ಪರಿಞ್ಞೇಯ್ಯಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <ಇಮೇ ಧಮ್ಮಾ ಪಹಾತಬ್ಬಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <ಇಮೇ ಧಮ್ಮಾ ಭಾವೇತಬ್ಬಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <ಇಮೇ ಧಮ್ಮಾ ಸಚ್ಛಿಕಾತಬ್ಬಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <ಇಮೇ ಧಮ್ಮಾ ಹಾನಭಾಗಿಯಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <ಇಮೇ ಧಮ್ಮಾ ಠಿತಿಭಾಗಿಯಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <ಇಮೇ ಧಮ್ಮಾ ವಿಸೇಸಭಾಗಿಯಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <ಇಮೇ ಧಮ್ಮಾ ನಿಬ್ಬೇಧಭಾಗಿಯಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <ಸಬ್ಬೇ ಸಙ್ಖಾರಾ ಅನಿಚ್ಚಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <ಸಬ್ಬೇ ಸಙ್ಖಾರಾ ದುಕ್ಖಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <ಸಬ್ಬೇ ಧಮ್ಮಾ ಅನತ್ತಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <ಇದಂ ದುಕ್ಖಂ ಅರಿಯಸಚ್ಚನ್ತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <ಇದಂ ದುಕ್ಖಸಮುದಯಂ ಅರಿಯಸಚ್ಚನ್ತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <ಇದಂ ದುಕ್ಖನಿರೋಧಂ ಅರಿಯಸಚ್ಚನ್ತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <ಇದಂ ದುಕ್ಖನಿರೋಧಗಾಮಿನೀ ಪಟಿಪದಾ ಅರಿಯಸಚ್ಚನ್ತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <೨>, <ಕಥಂ ಇಮೇ ಧಮ್ಮಾ ಅಭಿಞ್ಞೇಯ್ಯಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ॥>
      text <ಏಕೋ ಧಮ್ಮೋ ಅಭಿಞ್ಞೇಯ್ಯೋ ಸಬ್ಬೇ ಸತ್ತಾ ಆಹಾರಟ್ಠಿತಿಕಾ। ದ್ವೇ ಧಮ್ಮಾ ಅಭಿಞ್ಞೇಯ್ಯಾ ದ್ವೇ ಧಾತುಯೋ। ತಯೋ ಧಮ್ಮಾ ಅಭಿಞ್ಞೇಯ್ಯಾ ತಿಸ್ಸೋ ಧಾತುಯೋ। ಚತ್ತಾರೋ ಧಮ್ಮಾ ಅಭಿಞ್ಞೇಯ್ಯಾ ಚತ್ತಾರಿ ಅರಿಯಸಚ್ಚಾನಿ। ಪಞ್ಚ ಧಮ್ಮಾ ಅಭಿಞ್ಞೇಯ್ಯಾ ಪಞ್ಚ ವಿಮುತ್ತಾಯತನಾನಿ। ಛ ಧಮ್ಮಾ ಅಭಿಞ್ಞೇಯ್ಯಾ ಛ ಅನುತ್ತರಿಯಾನಿ। ಸತ್ತ ಧಮ್ಮಾ ಅಭಿಞ್ಞೇಯ್ಯಾ ಸತ್ತ ನಿದ್ದಸವತ್ಥೂನಿ। ಅಟ್ಠ ಧಮ್ಮಾ ಅಭಿಞ್ಞೇಯ್ಯಾ ಅಟ್ಠ ಅಭಿಭಾಯತನಾನಿ। ನವ ಧಮ್ಮಾ ಅಭಿಞ್ಞೇಯ್ಯಾ ನವ ಅನುಪುಬ್ಬವಿಹಾರಾ। ದಸ ಧಮ್ಮಾ ಅಭಿಞ್ಞೇಯ್ಯಾ ದಸ ನಿಜ್ಜರವತ್ಥೂನಿ।>
      text <೩>, <ಸಬ್ಬಂ। ಭಿಕ್ಖವೇ। ಅಭಿಞ್ಞೇಯ್ಯಂ। ಕಿಞ್ಚ। ಭಿಕ್ಖವೇ। ಸಬ್ಬಂ ಅಭಿಞ್ಞೇಯ್ಯಂ॥ ಚಕ್ಖು। ಭಿಕ್ಖವೇ। ಅಭಿಞ್ಞೇಯ್ಯಂ। ರೂಪಾ ಅಭಿಞ್ಞೇಯ್ಯಾ। ಚಕ್ಖುವಿಞ್ಞಾಣಂ ಅಭಿಞ್ಞೇಯ್ಯಂ। ಚಕ್ಖುಸಮ್ಫಸ್ಸೋ ಅಭಿಞ್ಞೇಯ್ಯೋ। ಯಮ್ಪಿದಂ ಚಕ್ಖುಸಮ್ಫಸ್ಸಪಚ್ಚಯಾ ಉಪ್ಪಜ್ಜತಿ ವೇದಯಿತಂ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ। ತಮ್ಪಿ ಅಭಿಞ್ಞೇಯ್ಯಂ। ಸೋತಂ ಅಭಿಞ್ಞೇಯ್ಯಂ। ಸದ್ದಾ ಅಭಿಞ್ಞೇಯ್ಯಾ…ಪೇ॰… ಘಾನಂ ಅಭಿಞ್ಞೇಯ್ಯಂ। ಗನ್ಧಾ ಅಭಿಞ್ಞೇಯ್ಯಾ… ಜಿವ್ಹಾ ಅಭಿಞ್ಞೇಯ್ಯಾ। ರಸಾ ಅಭಿಞ್ಞೇಯ್ಯಾ… ಕಾಯೋ ಅಭಿಞ್ಞೇಯ್ಯೋ। ಫೋಟ್ಠಬ್ಬಾ ಅಭಿಞ್ಞೇಯ್ಯಾ… ಮನೋ ಅಭಿಞ್ಞೇಯ್ಯೋ। ಧಮ್ಮಾ ಅಭಿಞ್ಞೇಯ್ಯಾ। ಮನೋವಿಞ್ಞಾಣಂ ಅಭಿಞ್ಞೇಯ್ಯಂ। ಮನೋಸಮ್ಫಸ್ಸೋ ಅಭಿಞ್ಞೇಯ್ಯೋ। ಯಮ್ಪಿದಂ ಮನೋಸಮ್ಫಸ್ಸಪಚ್ಚಯಾ ಉಪ್ಪಜ್ಜತಿ ವೇದಯಿತಂ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ। ತಮ್ಪಿ ಅಭಿಞ್ಞೇಯ್ಯಂ।>
      text <ರೂಪಂ ಅಭಿಞ್ಞೇಯ್ಯಂ। ವೇದನಾ ಅಭಿಞ್ಞೇಯ್ಯಾ। ಸಞ್ಞಾ ಅಭಿಞ್ಞೇಯ್ಯಾ। ಸಙ್ಖಾರಾ ಅಭಿಞ್ಞೇಯ್ಯಾ। ವಿಞ್ಞಾಣಂ ಅಭಿಞ್ಞೇಯ್ಯಂ।>
      text <ಚಕ್ಖು ಅಭಿಞ್ಞೇಯ್ಯಂ। ಸೋತಂ ಅಭಿಞ್ಞೇಯ್ಯಂ। ಘಾನಂ ಅಭಿಞ್ಞೇಯ್ಯಂ। ಜಿವ್ಹಾ ಅಭಿಞ್ಞೇಯ್ಯಾ। ಕಾಯೋ ಅಭಿಞ್ಞೇಯ್ಯೋ। ಮನೋ ಅಭಿಞ್ಞೇಯ್ಯೋ। ರೂಪಾ ಅಭಿಞ್ಞೇಯ್ಯಾ। ಸದ್ದಾ ಅಭಿಞ್ಞೇಯ್ಯಾ। ಗನ್ಧಾ ಅಭಿಞ್ಞೇಯ್ಯಾ। ರಸಾ ಅಭಿಞ್ಞೇಯ್ಯಾ। ಫೋಟ್ಠಬ್ಬಾ ಅಭಿಞ್ಞೇಯ್ಯಾ। ಧಮ್ಮಾ ಅಭಿಞ್ಞೇಯ್ಯಾ। ಚಕ್ಖುವ್ತ್ತ್ಞ್ಞಾಣಂ ಅಭಿಞ್ಞೇಯ್ಯಂ। ಸೋತವಿಞ್ಞಾಣಂ ಅಭಿಞ್ಞೇಯ್ಯಂ। ಘಾನವಿಞ್ಞಾಣಂ ಅಭಿಞ್ಞೇಯ್ಯಂ। ಜಿವ್ಹಾವಿಞ್ಞಾಣಂ ಅಭಿಞ್ಞೇಯ್ಯಂ। ಕಾಯವಿಞ್ಞಾಣಂ ಅಭಿಞ್ಞೇಯ್ಯಂ। ಮನೋವಿಞ್ಞಾಣಂ ಅಭಿಞ್ಞೇಯ್ಯಂ। ಚಕ್ಖುಸಮ್ಫಸ್ಸೋ ಅಭಿಞ್ಞೇಯ್ಯೋ। ಸೋತಸಮ್ಫಸ್ಸೋ ಅಭಿಞ್ಞೇಯ್ಯೋ। ಘಾನಸಮ್ಫಸ್ಸೋ ಅಭಿಞ್ಞೇಯ್ಯೋ। ಜಿವ್ಹಾಸಮ್ಫಸ್ಸೋ ಅಭಿಞ್ಞೇಯ್ಯೋ। ಕಾಯಸಮ್ಫಸ್ಸೋ ಅಭಿಞ್ಞೇಯ್ಯೋ। ಮನೋಸಮ್ಫಸ್ಸೋ ಅಭಿಞ್ಞೇಯ್ಯೋ। ಚಕ್ಖುಸಮ್ಫಸ್ಸಜಾ ವೇದನಾ ಅಭಿಞ್ಞೇಯ್ಯಾ। ಸೋತಸಮ್ಫಸ್ಸಜಾ ವೇದನಾ ಅಭಿಞ್ಞೇಯ್ಯಾ। ಘಾನಸಮ್ಫಸ್ಸಜಾ ವೇದನಾ ಅಭಿಞ್ಞೇಯ್ಯಾ। ಜಿವ್ಹಾಸಮ್ಫಸ್ಸಜಾ ವೇದನಾ ಅಭಿಞ್ಞೇಯ್ಯಾ। ಕಾಯಸಮ್ಫಸ್ಸಜಾ ವೇದನಾ ಅಭಿಞ್ಞೇಯ್ಯಾ। ಮನೋಸಮ್ಫಸ್ಸಜಾ ವೇದನಾ ಅಭಿಞ್ಞೇಯ್ಯಾ। ರೂಪಸಞ್ಞಾ ಅಭಿಞ್ಞೇಯ್ಯಾ। ಸದ್ದಸಞ್ಞಾ ಅಭಿಞ್ಞೇಯ್ಯಾ। ಗನ್ಧಸಞ್ಞಾ ಅಭಿಞ್ಞೇಯ್ಯಾ। ರಸಸಞ್ಞಾ ಅಭಿಞ್ಞೇಯ್ಯಾ। ಫೋಟ್ಠಬ್ಬಸಞ್ಞಾ ಅಭಿಞ್ಞೇಯ್ಯಾ। ಧಮ್ಮಸಞ್ಞಾ ಅಭಿಞ್ಞೇಯ್ಯಾ। ರೂಪಸಞ್ಚೇತನಾ ಅಭಿಞ್ಞೇಯ್ಯಾ। ಸದ್ದಸಞ್ಚೇತನಾ ಅಭಿಞ್ಞೇಯ್ಯಾ। ಗನ್ಧಸಞ್ಚೇತನಾ ಅಭಿಞ್ಞೇಯ್ಯಾ। ರಸಸಞ್ಚೇತನಾ ಅಭಿಞ್ಞೇಯ್ಯಾ। ಫೋಟ್ಠಬ್ಬಸಞ್ಚೇತನಾ ಅಭಿಞ್ಞೇಯ್ಯಾ। ಧಮ್ಮಸಞ್ಚೇತನಾ ಅಭಿಞ್ಞೇಯ್ಯಾ। ರೂಪತಣ್ಹಾ ಅಭಿಞ್ಞೇಯ್ಯಾ। ಸದ್ದತಣ್ಹಾ ಅಭಿಞ್ಞೇಯ್ಯಾ। ಗನ್ಧತಣ್ಹಾ ಅಭಿಞ್ಞೇಯ್ಯಾ। ರಸತಣ್ಹಾ ಅಭಿಞ್ಞೇಯ್ಯಾ। ಫೋಟ್ಠಬ್ಬತಣ್ಹಾ ಅಭಿಞ್ಞೇಯ್ಯಾ। ಧಮ್ಮತಣ್ಹಾ ಅಭಿಞ್ಞೇಯ್ಯಾ। ರೂಪವಿತಕ್ಕೋ ಅಭಿಞ್ಞೇಯ್ಯೋ। ಸದ್ದವಿತಕ್ಕೋ ಅಭಿಞ್ಞೇಯ್ಯೋ। ಗನ್ಧವಿತಕ್ಕೋ ಅಭಿಞ್ಞೇಯ್ಯೋ। ರಸವಿತಕ್ಕೋ ಅಭಿಞ್ಞೇಯ್ಯೋ। ಫೋಟ್ಠಬ್ಬವಿತಕ್ಕೋ ಅಭಿಞ್ಞೇಯ್ಯೋ। ಧಮ್ಮವಿತಕ್ಕೋ ಅಭಿಞ್ಞೇಯ್ಯೋ। ರೂಪವಿಚಾರೋ ಅಭಿಞ್ಞೇಯ್ಯೋ। ಸದ್ದವಿಚಾರೋ ಅಭಿಞ್ಞೇಯ್ಯೋ। ಗನ್ಧವಿಚಾರೋ ಅಭಿಞ್ಞೇಯ್ಯೋ। ರಸವಿಚಾರೋ ಅಭಿಞ್ಞೇಯ್ಯೋ। ಫೋಟ್ಠಬ್ಬವಿಚಾರೋ ಅಭಿಞ್ಞೇಯ್ಯೋ। ಧಮ್ಮವಿಚಾರೋ ಅಭಿಞ್ಞೇಯ್ಯೋ।>
      text <೪>, <ಪಥವೀಧಾತು ಅಭಿಞ್ಞೇಯ್ಯಾ। ಆಪೋಧಾತು ಅಭಿಞ್ಞೇಯ್ಯಾ। ತೇಜೋಧಾತು ಅಭಿಞ್ಞೇಯ್ಯಾ। ವಾಯೋಧಾತು ಅಭಿಞ್ಞೇಯ್ಯಾ। ಆಕಾಸಧಾತು ಅಭಿಞ್ಞೇಯ್ಯಾ। ವಿಞ್ಞಾಣಧಾತು ಅಭಿಞ್ಞೇಯ್ಯಾ।>
      text <ಪಥವೀಕಸಿಣಂ ಅಭಿಞ್ಞೇಯ್ಯಂ। ಆಪೋಕಸಿಣಂ ಅಭಿಞ್ಞೇಯ್ಯಂ। ತೇಜೋಕಸಿಣಂ ಅಭಿಞ್ಞೇಯ್ಯಂ। ವಾಯೋಕಸಿಣಂ ಅಭಿಞ್ಞೇಯ್ಯಂ। ನೀಲಕಸಿಣಂ ಅಭಿಞ್ಞೇಯ್ಯಂ। ಪೀತಕಸಿಣಂ ಅಭಿಞ್ಞೇಯ್ಯಂ। ಲೋಹಿತಕಸಿಣಂ ಅಭಿಞ್ಞೇಯ್ಯಂ। ಓದಾತಕಸಿಣಂ ಅಭಿಞ್ಞೇಯ್ಯಂ। ಆಕಾಸಕಸಿಣಂ ಅಭಿಞ್ಞೇಯ್ಯಂ। ವಿಞ್ಞಾಣಕಸಿಣಂ ಅಭಿಞ್ಞೇಯ್ಯಂ।>
      text <ಕೇಸಾ ಅಭಿಞ್ಞೇಯ್ಯಾ। ಲೋಮಾ ಅಭಿಞ್ಞೇಯ್ಯಾ। ನಖಾ ಅಭಿಞ್ಞೇಯ್ಯಾ। ದನ್ತಾ ಅಭಿಞ್ಞೇಯ್ಯಾ। ತಚೋ ಅಭಿಞ್ಞೇಯ್ಯೋ। ಮಂಸಂ ಅಭಿಞ್ಞೇಯ್ಯಂ। ನ್ಹಾರೂ ಅಭಿಞ್ಞೇಯ್ಯಾ। ಅಟ್ಠೀ ಅಭಿಞ್ಞೇಯ್ಯಾ। ಅಟ್ಠಿಮಿಞ್ಜಾ ಅಭಿಞ್ಞೇಯ್ಯಾ। ವಕ್ಕಂ ಅಭಿಞ್ಞೇಯ್ಯಂ। ಹದಯಂ ಅಭಿಞ್ಞೇಯ್ಯಂ। ಯಕನಂ ಅಭಿಞ್ಞೇಯ್ಯಂ। ಕಿಲೋಮಕಂ ಅಭಿಞ್ಞೇಯ್ಯಂ। ಪಿಹಕಂ ಅಭಿಞ್ಞೇಯ್ಯಂ। ಪಪ್ಫಾಸಂ ಅಭಿಞ್ಞೇಯ್ಯಂ। ಅನ್ತಂ ಅಭಿಞ್ಞೇಯ್ಯಂ ಅನ್ತಗುಣಂ ಅಭಿಞ್ಞೇಯ್ಯಂ। ಉದರಿಯಂ ಅಭಿಞ್ಞೇಯ್ಯಂ। ಕರೀಸಂ ಅಭಿಞ್ಞೇಯ್ಯಂ। ಪಿತ್ತಂ ಅಭಿಞ್ಞೇಯ್ಯಂ। ಸೇಮ್ಹಂ ಅಭಿಞ್ಞೇಯ್ಯಂ। ಪುಬ್ಬೋ ಅಭಿಞ್ಞೇಯ್ಯೋ। ಲೋಹಿತಂ ಅಭಿಞ್ಞೇಯ್ಯಂ। ಸೇದೋ ಅಭಿಞ್ಞೇಯ್ಯೋ। ಮೇದೋ ಅಭಿಞ್ಞೇಯ್ಯೋ। ಅಸ್ಸು ಅಭಿಞ್ಞೇಯ್ಯಂ। ವಸಾ ಅಭಿಞ್ಞೇಯ್ಯಾ। ಖೇಳೋ ಅಭಿಞ್ಞೇಯ್ಯೋ। ಸಿಙ್ಘಾಣಿಕಾ ಅಭಿಞ್ಞೇಯ್ಯಾ। ಲಸಿಕಾ ಅಭಿಞ್ಞೇಯ್ಯಾ। ಮುತ್ತಂ ಅಭಿಞ್ಞೇಯ್ಯಂ। ಮತ್ಥಲುಙ್ಗಂ ಅಭಿಞ್ಞೇಯ್ಯಂ।>
      text <ಚಕ್ಖಾಯತನಂ ಅಭಿಞ್ಞೇಯ್ಯಂ। ರೂಪಾಯತನಂ ಅಭಿಞ್ಞೇಯ್ಯಂ। ಸೋತಾಯತನಂ ಅಭಿಞ್ಞೇಯ್ಯಂ। ಸದ್ದಾಯತನಂ ಅಭಿಞ್ಞೇಯ್ಯಂ। ಘಾನಾಯತನಂ ಅಭಿಞ್ಞೇಯ್ಯಂ। ಗನ್ಧಾಯತನಂ ಅಭಿಞ್ಞೇಯ್ಯಂ। ಜಿವ್ಹಾಯತನಂ ಅಭಿಞ್ಞೇಯ್ಯಂ। ರಸಾಯತನಂ ಅಭಿಞ್ಞೇಯ್ಯಂ। ಕಾಯಾಯತನಂ ಅಭಿಞ್ಞೇಯ್ಯಂ। ಫೋಟ್ಠಬ್ಬಾಯತನಂ ಅಭಿಞ್ಞೇಯ್ಯಂ। ಮನಾಯತನಂ ಅಭಿಞ್ಞೇಯ್ಯಂ। ಧಮ್ಮಾಯತನಂ ಅಭಿಞ್ಞೇಯ್ಯಂ।>
      text <ಚಕ್ಖುಧಾತು ಅಭಿಞ್ಞೇಯ್ಯಾ। ರೂಪಧಾತು ಅಭಿಞ್ಞೇಯ್ಯಾ। ಚಕ್ಖುವಿಞ್ಞಾಣಧಾತು ಅಭಿಞ್ಞೇಯ್ಯಾ। ಸೋತಧಾತು ಅಭಿಞ್ಞೇಯ್ಯಾ। ಸದ್ದಧಾತು ಅಭಿಞ್ಞೇಯ್ಯಾ। ಸೋತವಿಞ್ಞಾಣಧಾತು ಅಭಿಞ್ಞೇಯ್ಯಾ। ಘಾನಧಾತು ಅಭಿಞ್ಞೇಯ್ಯಾ। ಗನ್ಧಧಾತು ಅಭಿಞ್ಞೇಯ್ಯಾ। ಘಾನವಿಞ್ಞಾಣಧಾತು ಅಭಿಞ್ಞೇಯ್ಯಾ। ಜಿವ್ಹಾಧಾತು ಅಭಿಞ್ಞೇಯ್ಯಾ। ರಸಧಾತು ಅಭಿಞ್ಞೇಯ್ಯಾ। ಜಿವ್ಹಾವಿಞ್ಞಾಣಧಾತು ಅಭಿಞ್ಞೇಯ್ಯಾ। ಕಾಯಧಾತು ಅಭಿಞ್ಞೇಯ್ಯಾ। ಫೋಟ್ಠಬ್ಬಧಾತು ಅಭಿಞ್ಞೇಯ್ಯಾ। ಕಾಯವಿಞ್ಞಾಣಧಾತು ಅಭಿಞ್ಞೇಯ್ಯಾ। ಮನೋಧಾತು ಅಭಿಞ್ಞೇಯ್ಯಾ। ಧಮ್ಮಧಾತು ಅಭಿಞ್ಞೇಯ್ಯಾ। ಮನೋವಿಞ್ಞಾಣಧಾತು ಅಭಿಞ್ಞೇಯ್ಯಾ।>
      text <ಚಕ್ಖುನ್ದ್ರಿಯಂ ಅಭಿಞ್ಞೇಯ್ಯಂ। ಸೋತಿನ್ದ್ರಿಯಂ ಅಭಿಞ್ಞೇಯ್ಯಂ। ಘಾನಿನ್ದ್ರಿಯಂ ಅಭಿಞ್ಞೇಯ್ಯಂ। ಜಿವ್ಹಿನ್ದ್ರಿಯಂ ಅಭಿಞ್ಞೇಯ್ಯಂ। ಕಾಯಿನ್ದ್ರಿಯಂ ಅಭಿಞ್ಞೇಯ್ಯಂ। ಮನಿನ್ದ್ರಿಯಂ ಅಭಿಞ್ಞೇಯ್ಯಂ। ಜೀವಿತಿನ್ದ್ರಿಯಂ ಅಭಿಞ್ಞೇಯ್ಯಂ। ಇತ್ಥಿನ್ದ್ರಿಯಂ ಅಭಿಞ್ಞೇಯ್ಯಂ। ಪುರಿಸಿನ್ದ್ರಿಯಂ ಅಭಿಞ್ಞೇಯ್ಯಂ। ಸುಖಿನ್ದ್ರಿಯಂ ಅಭಿಞ್ಞೇಯ್ಯಂ। ದುಕ್ಖಿನ್ದ್ರಿಯಂ ಅಭಿಞ್ಞೇಯ್ಯಂ। ಸೋಮನಸ್ಸಿನ್ದ್ರಿಯಂ ಅಭಿಞ್ಞೇಯ್ಯಂ। ದೋಮನಸ್ಸಿನ್ದ್ರಿಯಂ ಅಭಿಞ್ಞೇಯ್ಯಂ। ಉಪೇಕ್ಖಿನ್ದ್ರಿಯಂ ಅಭಿಞ್ಞೇಯ್ಯಂ। ಸದ್ಧಿನ್ದ್ರಿಯಂ ಅಭಿಞ್ಞೇಯ್ಯಂ। ವೀರಿಯಿನ್ದ್ರಿಯಂ ಅಭಿಞ್ಞೇಯ್ಯಂ। ಸತಿನ್ದ್ರಿಯಂ ಅಭಿಞ್ಞೇಯ್ಯಂ। ಸಮಾಧಿನ್ದ್ರಿಯಂ ಅಭಿಞ್ಞೇಯ್ಯಂ। ಪಞ್ಞಿನ್ದ್ರಿಯಂ ಅಭಿಞ್ಞೇಯ್ಯಂ। ಅನಞ್ಞಾತಞ್ಞಸ್ಸಾಮೀತಿನ್ದ್ರಿಯಂ ಅಭಿಞ್ಞೇಯ್ಯಂ। ಅಞ್ಞಿನ್ದ್ರಿಯಂ ಅಭಿಞ್ಞೇಯ್ಯಂ। ಅಞ್ಞಾತಾವಿನ್ದ್ರಿಯಂ ಅಭಿಞ್ಞೇಯ್ಯಂ।>
      text <೫>, <ಕಾಮಧಾತು ಅಭಿಞ್ಞೇಯ್ಯಾ। ರೂಪಧಾತು ಅಭಿಞ್ಞೇಯ್ಯಾ। ಅರೂಪಧಾತು ಅಭಿಞ್ಞೇಯ್ಯಾ। ಕಾಮಭವೋ ಅಭಿಞ್ಞೇಯ್ಯೋ। ರೂಪಭವೋ ಅಭಿಞ್ಞೇಯ್ಯೋ। ಅರೂಪಭವೋ ಅಭಿಞ್ಞೇಯ್ಯೋ। ಸಞ್ಞಾಭವೋ ಅಭಿಞ್ಞೇಯ್ಯೋ। ಅಸಞ್ಞಾಭವೋ ಅಭಿಞ್ಞೇಯ್ಯೋ। ನೇವಸಞ್ಞಾನಾಸಞ್ಞಾಭವೋ ಅಭಿಞ್ಞೇಯ್ಯೋ। ಏಕವೋಕಾರಭವೋ ಅಭಿಞ್ಞೇಯ್ಯೋ। ಚತುವೋಕಾರಭವೋ ಅಭಿಞ್ಞೇಯ್ಯೋ। ಪಞ್ಚವೋಕಾರಭವೋ ಅಭಿಞ್ಞೇಯ್ಯೋ।>
      text <೬>, <ಪಠಮಂ ಝಾನಂ ಅಭಿಞ್ಞೇಯ್ಯಂ। ದುತಿಯಂ ಝಾನಂ ಅಭಿಞ್ಞೇಯ್ಯಂ। ತತಿಯಂ ಝಾನಂ ಅಭಿಞ್ಞೇಯ್ಯಂ। ಚತುತ್ಥಂ ಝಾನಂ ಅಭಿಞ್ಞೇಯ್ಯಂ। ಮೇತ್ತಾಚೇತೋವಿಮುತ್ತಿ ಅಭಿಞ್ಞೇಯ್ಯಾ। ಕರುಣಾಚೇತೋವಿಮುತ್ತಿ ಅಭಿಞ್ಞೇಯ್ಯಾ। ಮುದಿತಾಚೇತೋವಿಮುತ್ತಿ ಅಭಿಞ್ಞೇಯ್ಯಾ। ಉಪೇಕ್ಖಾಚೇತೋವಿಮುತ್ತಿ ಅಭಿಞ್ಞೇಯ್ಯಾ। ಆಕಾಸಾನಞ್ಚಾಯತನಸಮಾಪತ್ತಿ ಅಭಿಞ್ಞೇಯ್ಯಾ। ವಿಞ್ಞಾಣಞ್ಚಾಯತನಸಮಾಪತ್ತಿ ಅಭಿಞ್ಞೇಯ್ಯಾ। ಆಕಿಞ್ಚಞ್ಞಾಯತನಸಮಾಪತ್ತಿ ಅಭಿಞ್ಞೇಯ್ಯಾ। ನೇವಸಞ್ಞಾನಾಸಞ್ಞಾಯತನಸಮಾಪತ್ತಿ ಅಭಿಞ್ಞೇಯ್ಯಾ।>
      text <ಅವಿಜ್ಜಾ ಅಭಿಞ್ಞೇಯ್ಯಾ। ಸಙ್ಖಾರಾ ಅಭಿಞ್ಞೇಯ್ಯಾ। ವಿಞ್ಞಾಣಂ ಅಭಿಞ್ಞೇಯ್ಯಂ। ನಾಮರೂಪಂ ಅಭಿಞ್ಞೇಯ್ಯಂ। ಸಳಾಯತನಂ ಅಭಿಞ್ಞೇಯ್ಯಂ। ಫಸ್ಸೋ ಅಭಿಞ್ಞೇಯ್ಯೋ। ವೇದನಾ ಅಭಿಞ್ಞೇಯ್ಯಾ। ತಣ್ಹಾ ಅಭಿಞ್ಞೇಯ್ಯಾ। ಉಪಾದಾನಂ ಅಭಿಞ್ಞೇಯ್ಯಂ। ಭವೋ ಅಭಿಞ್ಞೇಯ್ಯೋ। ಜಾತಿ ಅಭಿಞ್ಞೇಯ್ಯಾ। ಜರಾಮರಣಂ ಅಭಿಞ್ಞೇಯ್ಯಂ।>
      text <೭>, <ದುಕ್ಖಂ ಅಭಿಞ್ಞೇಯ್ಯಂ। ದುಕ್ಖಸಮುದಯೋ ಅಭಿಞ್ಞೇಯ್ಯೋ। ದುಕ್ಖನಿರೋಧೋ ಅಭಿಞ್ಞೇಯ್ಯೋ। ದುಕ್ಖನಿರೋಧಗಾಮಿನೀ ಪಟಿಪದಾ ಅಭಿಞ್ಞೇಯ್ಯಾ। ರೂಪಂ ಅಭಿಞ್ಞೇಯ್ಯಂ। ರೂಪಸಮುದಯೋ ಅಭಿಞ್ಞೇಯ್ಯೋ। ರೂಪನಿರೋಧೋ ಅಭಿಞ್ಞೇಯ್ಯೋ। ರೂಪನಿರೋಧಗಾಮಿನೀ ಪಟಿಪದಾ ಅಭಿಞ್ಞೇಯ್ಯಾ। ವೇದನಾ ಅಭಿಞ್ಞೇಯ್ಯಾ…ಪೇ॰… ಸಞ್ಞಾ ಅಭಿಞ್ಞೇಯ್ಯಾ…ಪೇ॰… ಸಙ್ಖಾರಾ ಅಭಿಞ್ಞೇಯ್ಯಾ…ಪೇ॰… ವಿಞ್ಞಾಣಂ ಅಭಿಞ್ಞೇಯ್ಯಂ। ಚಕ್ಖು ಅಭಿಞ್ಞೇಯ್ಯಂ…ಪೇ॰… ಜರಾಮರಣಂ ಅಭಿಞ್ಞೇಯ್ಯಂ। ಜರಾಮರಣಸಮುದಯೋ ಅಭಿಞ್ಞೇಯ್ಯೋ। ಜರಾಮರಣನಿರೋಧೋ ಅಭಿಞ್ಞೇಯ್ಯೋ। ಜರಾಮರಣನಿರೋಧಗಾಮಿನೀ ಪಟಿಪದಾ ಅಭಿಞ್ಞೇಯ್ಯಾ।>
      text <ದುಕ್ಖಸ್ಸ ಪರಿಞ್ಞಟ್ಠೋ ಅಭಿಞ್ಞೇಯ್ಯೋ। ದುಕ್ಖಸಮುದಯಸ್ಸ ಪಹಾನಟ್ಠೋ ಅಭಿಞ್ಞೇಯ್ಯೋ। ದುಕ್ಖನಿರೋಧಸ್ಸ ಸಚ್ಛಿಕಿರಿಯಟ್ಠೋ ಅಭಿಞ್ಞೇಯ್ಯೋ। ದುಕ್ಖನಿರೋಧಗಾಮಿನಿಯಾ ಪಟಿಪದಾಯ ಭಾವನಟ್ಠೋ ಅಭಿಞ್ಞೇಯ್ಯೋ। ರೂಪಸ್ಸ ಪರಿಞ್ಞಟ್ಠೋ ಅಭಿಞ್ಞೇಯ್ಯೋ। ರೂಪಸಮುದಯಸ್ಸ ಪಹಾನಟ್ಠೋ ಅಭಿಞ್ಞೇಯ್ಯೋ। ರೂಪನಿರೋಧಸ್ಸ ಸಚ್ಛಿಕಿರಿಯಟ್ಠೋ ಅಭಿಞ್ಞೇಯ್ಯೋ। ರೂಪನಿರೋಧಗಾಮಿನಿಯಾ ಪಟಿಪದಾಯ ಭಾವನಟ್ಠೋ ಅಭಿಞ್ಞೇಯ್ಯೋ। ವೇದನಾಯ…ಪೇ॰… ಸಞ್ಞಾಯ… ಸಙ್ಖಾರಾನಂ… ವಿಞ್ಞಾಣಸ್ಸ… ಚಕ್ಖುಸ್ಸ…ಪೇ॰… ಜರಾಮರಣಸ್ಸ ಪರಿಞ್ಞಟ್ಠೋ ಅಭಿಞ್ಞೇಯ್ಯೋ। ಜರಾಮರಣಸಮುದಯಸ್ಸ ಪಹಾನಟ್ಠೋ ಅಭಿಞ್ಞೇಯ್ಯೋ। ಜರಾಮರಣನಿರೋಧಸ್ಸ ಸಚ್ಛಿಕಿರಿಯಟ್ಠೋ ಅಭಿಞ್ಞೇಯ್ಯೋ। ಜರಾಮರಣನಿರೋಧಗಾಮಿನಿಯಾ ಪಟಿಪದಾಯ ಭಾವನಟ್ಠೋ ಅಭಿಞ್ಞೇಯ್ಯೋ।>
      text <ದುಕ್ಖಸ್ಸ ಪರಿಞ್ಞಾಪಟಿವೇಧಟ್ಠೋ ಅಭಿಞ್ಞೇಯ್ಯೋ। ದುಕ್ಖಸಮುದಯಸ್ಸ ಪಹಾನಪಟಿವೇಧಟ್ಠೋ ಅಭಿಞ್ಞೇಯ್ಯೋ। ದುಕ್ಖನಿರೋಧಸ್ಸ ಸಚ್ಛಿಕಿರಿಯಾಪಟಿವೇಧಟ್ಠೋ ಅಭಿಞ್ಞೇಯ್ಯೋ। ದುಕ್ಖನಿರೋಧಗಾಮಿನಿಯಾ ಪಟಿಪದಾಯ ಭಾವನಾಪಟಿವೇಧಟ್ಠೋ ಅಭಿಞ್ಞೇಯ್ಯೋ। ರೂಪಸ್ಸ ಪರಿಞ್ಞಾಪಟಿವೇಧಟ್ಠೋ ಅಭಿಞ್ಞೇಯ್ಯೋ। ರೂಪಸಮುದಯಸ್ಸ ಪಹಾನಪಟಿವೇಧಟ್ಠೋ ಅಭಿಞ್ಞೇಯ್ಯೋ। ರೂಪನಿರೋಧಸ್ಸ ಸಚ್ಛಿಕಿರಿಯಾಪಟಿವೇಧಟ್ಠೋ ಅಭಿಞ್ಞೇಯ್ಯೋ। ರೂಪನಿರೋಧಗಾಮಿನಿಯಾ ಪಟಿಪದಾಯ ಭಾವನಾಪಟಿವೇಧಟ್ಠೋ ಅಭಿಞ್ಞೇಯ್ಯೋ। ವೇದನಾಯ…ಪೇ॰… ಸಞ್ಞಾಯ… ಸಙ್ಖಾರಾನಂ… ವಿಞ್ಞಾಣಸ್ಸ… ಚಕ್ಖುಸ್ಸ…ಪೇ॰… ಜರಾಮರಣಸ್ಸ ಪರಿಞ್ಞಾಪಟಿವೇಧಟ್ಠೋ ಅಭಿಞ್ಞೇಯ್ಯೋ। ಜರಾಮರಣಸಮುದಯಸ್ಸ ಪಹಾನಪಟಿವೇಧಟ್ಠೋ ಅಭಿಞ್ಞೇಯ್ಯೋ। ಜರಾಮರಣನಿರೋಧಸ್ಸ ಸಚ್ಛಿಕಿರಿಯಾಪಟಿವೇಧಟ್ಠೋ ಅಭಿಞ್ಞೇಯ್ಯೋ। ಜರಾಮರಣನಿರೋಧಗಾಮಿನಿಯಾ ಪಟಿಪದಾಯ ಭಾವನಾಪಟಿವೇಧಟ್ಠೋ ಅಭಿಞ್ಞೇಯ್ಯೋ।>
      text <೮>, <ದುಕ್ಖಂ ಅಭಿಞ್ಞೇಯ್ಯಂ। ದುಕ್ಖಸಮುದಯೋ ಅಭಿಞ್ಞೇಯ್ಯೋ। ದುಕ್ಖನಿರೋಧೋ ಅಭಿಞ್ಞೇಯ್ಯೋ। ದುಕ್ಖಸ್ಸ ಸಮುದಯನಿರೋಧೋ ಅಭಿಞ್ಞೇಯ್ಯೋ। ದುಕ್ಖಸ್ಸ ಛನ್ದರಾಗನಿರೋಧೋ ಅಭಿಞ್ಞೇಯ್ಯೋ। ದುಕ್ಖಸ್ಸ ಅಸ್ಸಾದೋ ಅಭಿಞ್ಞೇಯ್ಯೋ। ದುಕ್ಖಸ್ಸ ಆದೀನವೋ ಅಭಿಞ್ಞೇಯ್ಯೋ। ದುಕ್ಖಸ್ಸ ನಿಸ್ಸರಣಂ ಅಭಿಞ್ಞೇಯ್ಯಂ। ರೂಪಂ ಅಭಿಞ್ಞೇಯ್ಯಂ। ರೂಪಸಮುದಯೋ ಅಭಿಞ್ಞೇಯ್ಯೋ। ರೂಪನಿರೋಧೋ ಅಭಿಞ್ಞೇಯ್ಯೋ। ರೂಪಸ್ಸ ಸಮುದಯನಿರೋಧೋ ಅಭಿಞ್ಞೇಯ್ಯೋ। ರೂಪಸ್ಸ ಛನ್ದರಾಗನಿರೋಧೋ ಅಭಿಞ್ಞೇಯ್ಯೋ। ರೂಪಸ್ಸ ಅಸ್ಸಾದೋ ಅಭಿಞ್ಞೇಯ್ಯೋ। ರೂಪಸ್ಸ ಆದೀನವೋ ಅಭಿಞ್ಞೇಯ್ಯೋ। ರೂಪಸ್ಸ ನಿಸ್ಸರಣಂ ಅಭಿಞ್ಞೇಯ್ಯಂ। ವೇದನಾ ಅಭಿಞ್ಞೇಯ್ಯಾ…ಪೇ॰… ಸಞ್ಞಾ ಅಭಿಞ್ಞೇಯ್ಯಾ… ಸಙ್ಖಾರಾ ಅಭಿಞ್ಞೇಯ್ಯಾ… ವಿಞ್ಞಾಣಂ ಅಭಿಞ್ಞೇಯ್ಯಂ… ಚಕ್ಖು ಅಭಿಞ್ಞೇಯ್ಯಂ…ಪೇ॰… ಜರಾಮರಣಂ ಅಭಿಞ್ಞೇಯ್ಯಂ। ಜರಾಮರಣಸಮುದಯೋ ಅಭಿಞ್ಞೇಯ್ಯೋ। ಜರಾಮರಣನಿರೋಧೋ ಅಭಿಞ್ಞೇಯ್ಯೋ। ಜರಾಮರಣಸ್ಸ ಸಮುದಯನಿರೋಧೋ ಅಭಿಞ್ಞೇಯ್ಯೋ। ಜರಾಮರಣಸ್ಸ ಛನ್ದರಾಗನಿರೋಧೋ ಅಭಿಞ್ಞೇಯ್ಯೋ। ಜರಾಮರಣಸ್ಸ ಅಸ್ಸಾದೋ ಅಭಿಞ್ಞೇಯ್ಯೋ। ಜರಾಮರಣಸ್ಸ ಆದೀನವೋ ಅಭಿಞ್ಞೇಯ್ಯೋ। ಜರಾಮರಣಸ್ಸ ನಿಸ್ಸರಣಂ ಅಭಿಞ್ಞೇಯ್ಯಂ।>
      text <ದುಕ್ಖಂ ಅಭಿಞ್ಞೇಯ್ಯಂ। ದುಕ್ಖಸಮುದಯೋ ಅಭಿಞ್ಞೇಯ್ಯೋ। ದುಕ್ಖನಿರೋಧೋ ಅಭಿಞ್ಞೇಯ್ಯೋ। ದುಕ್ಖನಿರೋಧಗಾಮಿನೀ ಪಟಿಪದಾ ಅಭಿಞ್ಞೇಯ್ಯಾ। ದುಕ್ಖಸ್ಸ ಅಸ್ಸಾದೋ ಅಭಿಞ್ಞೇಯ್ಯೋ। ದುಕ್ಖಸ್ಸ ಆದೀನವೋ ಅಭಿಞ್ಞೇಯ್ಯೋ। ದುಕ್ಖಸ್ಸ ನಿಸ್ಸರಣಂ ಅಭಿಞ್ಞೇಯ್ಯಂ। ರೂಪಂ ಅಭಿಞ್ಞೇಯ್ಯಂ। ರೂಪಸಮುದಯೋ ಅಭಿಞ್ಞೇಯ್ಯೋ। ರೂಪನಿರೋಧೋ ಅಭಿಞ್ಞೇಯ್ಯೋ। ರೂಪನಿರೋಧಗಾಮಿನೀ ಪಟಿಪದಾ ಅಭಿಞ್ಞೇಯ್ಯಾ। ರೂಪಸ್ಸ ಅಸ್ಸಾದೋ ಅಭಿಞ್ಞೇಯ್ಯೋ। ರೂಪಸ್ಸ ಆದೀನವೋ ಅಭಿಞ್ಞೇಯ್ಯೋ। ರೂಪಸ್ಸ ನಿಸ್ಸರಣಂ ಅಭಿಞ್ಞೇಯ್ಯಂ। ವೇದನಾ ಅಭಿಞ್ಞೇಯ್ಯಾ…ಪೇ॰… ಸಞ್ಞಾ ಅಭಿಞ್ಞೇಯ್ಯಾ… ಸಙ್ಖಾರಾ ಅಭಿಞ್ಞೇಯ್ಯಾ… ವಿಞ್ಞಾಣಂ ಅಭಿಞ್ಞೇಯ್ಯಂ… ಚಕ್ಖು ಅಭಿಞ್ಞೇಯ್ಯಂ…ಪೇ॰… ಜರಾಮರಣಂ ಅಭಿಞ್ಞೇಯ್ಯಂ। ಜರಾಮರಣಸಮುದಯೋ ಅಭಿಞ್ಞೇಯ್ಯೋ। ಜರಾಮರಣನಿರೋಧೋ ಅಭಿಞ್ಞೇಯ್ಯೋ। ಜರಾಮರಣನಿರೋಧಗಾಮಿನೀ ಪಟಿಪದಾ ಅಭಿಞ್ಞೇಯ್ಯಾ। ಜರಾಮರಣಸ್ಸ ಅಸ್ಸಾದೋ ಅಭಿಞ್ಞೇಯ್ಯೋ। ಜರಾಮರಣಸ್ಸ ಆದೀನವೋ ಅಭಿಞ್ಞೇಯ್ಯೋ। ಜರಾಮರಣಸ್ಸ ನಿಸ್ಸರಣಂ ಅಭಿಞ್ಞೇಯ್ಯಂ।>
      text <೯>, <ಅನಿಚ್ಚಾನುಪಸ್ಸನಾ ಅಭಿಞ್ಞೇಯ್ಯಾ। ದುಕ್ಖಾನುಪಸ್ಸನಾ ಅಭಿಞ್ಞೇಯ್ಯಾ। ಅನತ್ತಾನುಪಸ್ಸನಾ ಅಭಿಞ್ಞೇಯ್ಯಾ। ನಿಬ್ಬಿದಾನುಪಸ್ಸನಾ ಅಭಿಞ್ಞೇಯ್ಯಾ। ವಿರಾಗಾನುಪಸ್ಸನಾ ಅಭಿಞ್ಞೇಯ್ಯಾ। ನಿರೋಧಾನುಪಸ್ಸನಾ ಅಭಿಞ್ಞೇಯ್ಯಾ। ಪಟಿನಿಸ್ಸಗ್ಗಾನುಪಸ್ಸನಾ ಅಭಿಞ್ಞೇಯ್ಯಾ। ರೂಪೇ ಅನಿಚ್ಚಾನುಪಸ್ಸನಾ ಅಭಿಞ್ಞೇಯ್ಯಾ। ರೂಪೇ ದುಕ್ಖಾನುಪಸ್ಸನಾ ಅಭಿಞ್ಞೇಯ್ಯಾ। ರೂಪೇ ಅನತ್ತಾನುಪಸ್ಸನಾ ಅಭಿಞ್ಞೇಯ್ಯಾ। ರೂಪೇ ನಿಬ್ಬಿದಾನುಪಸ್ಸನಾ ಅಭಿಞ್ಞೇಯ್ಯಾ। ರೂಪೇ ವಿರಾಗಾನುಪಸ್ಸನಾ ಅಭಿಞ್ಞೇಯ್ಯಾ। ರೂಪೇ ನಿರೋಧಾನುಪಸ್ಸನಾ ಅಭಿಞ್ಞೇಯ್ಯಾ। ರೂಪೇ ಪಟಿನಿಸ್ಸಗ್ಗಾನುಪಸ್ಸನಾ ಅಭಿಞ್ಞೇಯ್ಯಾ। ವೇದನಾಯ…ಪೇ॰… ಸಞ್ಞಾಯ… ಸಙ್ಖಾರೇಸು… ವಿಞ್ಞಾಣೇ… ಚಕ್ಖುಸ್ಮಿಂ…ಪೇ॰… ಜರಾಮರಣೇ ಅನಿಚ್ಚಾನುಪಸ್ಸನಾ ಅಭಿಞ್ಞೇಯ್ಯಾ। ಜರಾಮರಣೇ ದುಕ್ಖಾನುಪಸ್ಸನಾ ಅಭಿಞ್ಞೇಯ್ಯಾ। ಜರಾಮರಣೇ ಅನತ್ತಾನುಪಸ್ಸನಾ ಅಭಿಞ್ಞೇಯ್ಯಾ। ಜರಾಮರಣೇ ನಿಬ್ಬಿದಾನುಪಸ್ಸನಾ ಅಭಿಞ್ಞೇಯ್ಯಾ। ಜರಾಮರಣೇ ವಿರಾಗಾನುಪಸ್ಸನಾ ಅಭಿಞ್ಞೇಯ್ಯಾ। ಜರಾಮರಣೇ ನಿರೋಧಾನುಪಸ್ಸನಾ ಅಭಿಞ್ಞೇಯ್ಯಾ। ಜರಾಮರಣೇ ಪಟಿನಿಸ್ಸಗ್ಗಾನುಪಸ್ಸನಾ ಅಭಿಞ್ಞೇಯ್ಯಾ।>
      text <೧೦>, <ಉಪ್ಪಾದೋ ಅಭಿಞ್ಞೇಯ್ಯೋ। ಪವತ್ತಂ ಅಭಿಞ್ಞೇಯ್ಯಂ। ನಿಮಿತ್ತಂ ಅಭಿಞ್ಞೇಯ್ಯಂ। ಆಯೂಹನಾ ಅಭಿಞ್ಞೇಯ್ಯಾ। ಪಟಿಸನ್ಧಿ ಅಭಿಞ್ಞೇಯ್ಯಾ। ಗತಿ ಅಭಿಞ್ಞೇಯ್ಯಾ। ನಿಬ್ಬತ್ತಿ ಅಭಿಞ್ಞೇಯ್ಯಾ। ಉಪಪತ್ತಿ ಅಭಿಞ್ಞೇಯ್ಯಾ। ಜಾತಿ ಅಭಿಞ್ಞೇಯ್ಯಾ। ಜರಾ ಅಭಿಞ್ಞೇಯ್ಯಾ। ಬ್ಯಾಧಿ ಅಭಿಞ್ಞೇಯ್ಯೋ। ಮರಣಂ ಅಭಿಞ್ಞೇಯ್ಯಂ। ಸೋಕೋ ಅಭಿಞ್ಞೇಯ್ಯೋ। ಪರಿದೇವೋ ಅಭಿಞ್ಞೇಯ್ಯೋ। ಉಪಾಯಾಸೋ ಅಭಿಞ್ಞೇಯ್ಯೋ।>
      text <ಅನುಪ್ಪಾದೋ ಅಭಿಞ್ಞೇಯ್ಯೋ। ಅಪ್ಪವತ್ತಂ ಅಭಿಞ್ಞೇಯ್ಯಂ। ಅನಿಮಿತ್ತಂ ಅಭಿಞ್ಞೇಯ್ಯಂ। ಅನಾಯೂಹನಾ ಅಭಿಞ್ಞೇಯ್ಯಾ। ಅಪ್ಪಟಿಸನ್ಧಿ ಅಭಿಞ್ಞೇಯ್ಯಾ। ಅಗತಿ ಅಭಿಞ್ಞೇಯ್ಯಾ। ಅನಿಬ್ಬತ್ತಿ ಅಭಿಞ್ಞೇಯ್ಯಾ। ಅನುಪಪತ್ತಿ ಅಭಿಞ್ಞೇಯ್ಯಾ। ಅಜಾತಿ ಅಭಿಞ್ಞೇಯ್ಯಾ। ಅಜರಾ ಅಭಿಞ್ಞೇಯ್ಯಾ। ಅಬ್ಯಾಧಿ ಅಭಿಞ್ಞೇಯ್ಯೋ। ಅಮತಂ ಅಭಿಞ್ಞೇಯ್ಯಂ। ಅಸೋಕೋ ಅಭಿಞ್ಞೇಯ್ಯೋ। ಅಪರಿದೇವೋ ಅಭಿಞ್ಞೇಯ್ಯೋ। ಅನುಪಾಯಾಸೋ ಅಭಿಞ್ಞೇಯ್ಯೋ।>
      text <ಉಪ್ಪಾದೋ ಅಭಿಞ್ಞೇಯ್ಯೋ। ಅನುಪ್ಪಾದೋ ಅಭಿಞ್ಞೇಯ್ಯೋ। ಪವತ್ತಂ ಅಭಿಞ್ಞೇಯ್ಯಂ। ಅಪ್ಪವತ್ತಂ ಅಭಿಞ್ಞೇಯ್ಯಂ। ನಿಮಿತ್ತಂ ಅಭಿಞ್ಞೇಯ್ಯಂ। ಅನಿಮಿತ್ತಂ ಅಭಿಞ್ಞೇಯ್ಯಂ। ಆಯೂಹನಾ ಅಭಿಞ್ಞೇಯ್ಯಾ। ಅನಾಯೂಹನಾ ಅಭಿಞ್ಞೇಯ್ಯಾ। ಪಟಿಸನ್ಧಿ ಅಭಿಞ್ಞೇಯ್ಯಾ। ಅಪ್ಪಟಿಸನ್ಧಿ ಅಭಿಞ್ಞೇಯ್ಯಾ। ಗತಿ ಅಭಿಞ್ಞೇಯ್ಯಾ। ಅಗತಿ ಅಭಿಞ್ಞೇಯ್ಯಾ। ನಿಬ್ಬತ್ತಿ ಅಭಿಞ್ಞೇಯ್ಯಾ। ಅನಿಬ್ಬತ್ತಿ ಅಭಿಞ್ಞೇಯ್ಯಾ। ಉಪಪತ್ತಿ ಅಭಿಞ್ಞೇಯ್ಯಾ। ಅನುಪಪತ್ತಿ ಅಭಿಞ್ಞೇಯ್ಯಾ। ಜಾತಿ ಅಭಿಞ್ಞೇಯ್ಯಾ। ಅಜಾತಿ ಅಭಿಞ್ಞೇಯ್ಯಾ। ಜರಾ ಅಭಿಞ್ಞೇಯ್ಯಾ। ಅಜರಾ ಅಭಿಞ್ಞೇಯ್ಯಾ। ಬ್ಯಾಧಿ ಅಭಿಞ್ಞೇಯ್ಯೋ। ಅಬ್ಯಾಧಿ ಅಭಿಞ್ಞೇಯ್ಯೋ। ಮರಣಂ ಅಭಿಞ್ಞೇಯ್ಯಂ। ಅಮತಂ ಅಭಿಞ್ಞೇಯ್ಯಂ। ಸೋಕೋ ಅಭಿಞ್ಞೇಯ್ಯೋ। ಅಸೋಕೋ ಅಭಿಞ್ಞೇಯ್ಯೋ। ಪರಿದೇವೋ ಅಭಿಞ್ಞೇಯ್ಯೋ। ಅಪರಿದೇವೋ ಅಭಿಞ್ಞೇಯ್ಯೋ। ಉಪಾಯಾಸೋ ಅಭಿಞ್ಞೇಯ್ಯೋ। ಅನುಪಾಯಾಸೋ ಅಭಿಞ್ಞೇಯ್ಯೋ।>
      text <ಉಪ್ಪಾದೋ ದುಕ್ಖನ್ತಿ ಅಭಿಞ್ಞೇಯ್ಯಂ। ಪವತ್ತಂ ದುಕ್ಖನ್ತಿ ಅಭಿಞ್ಞೇಯ್ಯಂ। ನಿಮಿತ್ತಂ ದುಕ್ಖನ್ತಿ ಅಭಿಞ್ಞೇಯ್ಯಂ। ಆಯೂಹನಾ ದುಕ್ಖನ್ತಿ ಅಭಿಞ್ಞೇಯ್ಯಂ। ಪಟಿಸನ್ಧಿ ದುಕ್ಖನ್ತಿ ಅಭಿಞ್ಞೇಯ್ಯಂ। ಗತಿ ದುಕ್ಖನ್ತಿ ಅಭಿಞ್ಞೇಯ್ಯಂ। ನಿಬ್ಬತ್ತಿ ದುಕ್ಖನ್ತಿ ಅಭಿಞ್ಞೇಯ್ಯಂ। ಉಪಪತ್ತಿ ದುಕ್ಖನ್ತಿ ಅಭಿಞ್ಞೇಯ್ಯಂ। ಜಾತಿ ದುಕ್ಖನ್ತಿ ಅಭಿಞ್ಞೇಯ್ಯಂ। ಜರಾ ದುಕ್ಖನ್ತಿ ಅಭಿಞ್ಞೇಯ್ಯಂ। ಬ್ಯಾಧಿ ದುಕ್ಖನ್ತಿ ಅಭಿಞ್ಞೇಯ್ಯಂ। ಮರಣಂ ದುಕ್ಖನ್ತಿ ಅಭಿಞ್ಞೇಯ್ಯಂ। ಸೋಕೋ ದುಕ್ಖನ್ತಿ ಅಭಿಞ್ಞೇಯ್ಯಂ। ಪರಿದೇವೋ ದುಕ್ಖನ್ತಿ ಅಭಿಞ್ಞೇಯ್ಯಂ। ಉಪಾಯಾಸೋ ದುಕ್ಖನ್ತಿ ಅಭಿಞ್ಞೇಯ್ಯಂ।>
      text <ಅನುಪ್ಪಾದೋ ಸುಖನ್ತಿ ಅಭಿಞ್ಞೇಯ್ಯಂ। ಅಪ್ಪವತ್ತಂ ಸುಖನ್ತಿ ಅಭಿಞ್ಞೇಯ್ಯಂ। ಅನಿಮಿತ್ತಂ ಸುಖನ್ತಿ ಅಭಿಞ್ಞೇಯ್ಯಂ। ಅನಾಯೂಹನಾ ಸುಖನ್ತಿ ಅಭಿಞ್ಞೇಯ್ಯಂ। ಅಪ್ಪಟಿಸನ್ಧಿ ಸುಖನ್ತಿ ಅಭಿಞ್ಞೇಯ್ಯಂ। ಅಗತಿ ಸುಖನ್ತಿ ಅಭಿಞ್ಞೇಯ್ಯಂ। ಅನಿಬ್ಬತ್ತಿ ಸುಖನ್ತಿ ಅಭಿಞ್ಞೇಯ್ಯಂ। ಅನುಪಪತ್ತಿ ಸುಖನ್ತಿ ಅಭಿಞ್ಞೇಯ್ಯಂ। ಅಜಾತಿ ಸುಖನ್ತಿ ಅಭಿಞ್ಞೇಯ್ಯಂ। ಅಜರಾ ಸುಖನ್ತಿ ಅಭಿಞ್ಞೇಯ್ಯಂ। ಅಬ್ಯಾಧಿ ಸುಖನ್ತಿ ಅಭಿಞ್ಞೇಯ್ಯಂ। ಅಮತಂ ಸುಖನ್ತಿ ಅಭಿಞ್ಞೇಯ್ಯಂ। ಅಸೋಕೋ ಸುಖನ್ತಿ ಅಭಿಞ್ಞೇಯ್ಯಂ। ಅಪರಿದೇವೋ ಸುಖನ್ತಿ ಅಭಿಞ್ಞೇಯ್ಯಂ। ಅನುಪಾಯಾಸೋ ಸುಖನ್ತಿ ಅಭಿಞ್ಞೇಯ್ಯಂ।>
      text <ಉಪ್ಪಾದೋ ದುಕ್ಖಂ। ಅನುಪ್ಪಾದೋ ಸುಖನ್ತಿ ಅಭಿಞ್ಞೇಯ್ಯಂ। ಪವತ್ತಂ ದುಕ್ಖಂ। ಅಪ್ಪವತ್ತಂ ಸುಖನ್ತಿ ಅಭಿಞ್ಞೇಯ್ಯಂ। ನಿಮಿತ್ತಂ ದುಕ್ಖಂ। ಅನಿಮಿತ್ತಂ ಸುಖನ್ತಿ ಅಭಿಞ್ಞೇಯ್ಯಂ। ಆಯೂಹನಾ ದುಕ್ಖಂ। ಅನಾಯೂಹನಾ ಸುಖನ್ತಿ ಅಭಿಞ್ಞೇಯ್ಯಂ। ಪಟಿಸನ್ಧಿ ದುಕ್ಖಂ। ಅಪ್ಪಟಿಸನ್ಧಿ ಸುಖನ್ತಿ ಅಭಿಞ್ಞೇಯ್ಯಂ। ಗತಿ ದುಕ್ಖಂ। ಅಗತಿ ಸುಖನ್ತಿ ಅಭಿಞ್ಞೇಯ್ಯಂ। ನಿಬ್ಬತ್ತಿ ದುಕ್ಖಂ। ಅನಿಬ್ಬತ್ತಿ ಸುಖನ್ತಿ ಅಭಿಞ್ಞೇಯ್ಯಂ। ಉಪಪತ್ತಿ ದುಕ್ಖಂ। ಅನುಪಪತ್ತಿ ಸುಖನ್ತಿ ಅಭಿಞ್ಞೇಯ್ಯಂ। ಜಾತಿ ದುಕ್ಖಂ। ಅಜಾತಿ ಸುಖನ್ತಿ ಅಭಿಞ್ಞೇಯ್ಯಂ। ಜರಾ ದುಕ್ಖಂ। ಅಜರಾ ಸುಖನ್ತಿ ಅಭಿಞ್ಞೇಯ್ಯಂ। ಬ್ಯಾಧಿ ದುಕ್ಖಂ। ಅಬ್ಯಾಧಿ ಸುಖನ್ತಿ ಅಭಿಞ್ಞೇಯ್ಯಂ। ಮರಣಂ ದುಕ್ಖಂ। ಅಮತಂ ಸುಖನ್ತಿ ಅಭಿಞ್ಞೇಯ್ಯಂ। ಸೋಕೋ ದುಕ್ಖಂ। ಅಸೋಕೋ ಸುಖನ್ತಿ ಅಭಿಞ್ಞೇಯ್ಯಂ। ಪರಿದೇವೋ ದುಕ್ಖಂ। ಅಪರಿದೇವೋ ಸುಖನ್ತಿ ಅಭಿಞ್ಞೇಯ್ಯಂ। ಉಪಾಯಾಸೋ ದುಕ್ಖಂ। ಅನುಪಾಯಾಸೋ ಸುಖನ್ತಿ ಅಭಿಞ್ಞೇಯ್ಯಂ।>
      text <ಉಪ್ಪಾದೋ ಭಯನ್ತಿ ಅಭಿಞ್ಞೇಯ್ಯಂ। ಪವತ್ತಂ ಭಯನ್ತಿ ಅಭಿಞ್ಞೇಯ್ಯಂ। ನಿಮಿತ್ತಂ ಭಯನ್ತಿ ಅಭಿಞ್ಞೇಯ್ಯಂ। ಆಯೂಹನಾ ಭಯನ್ತಿ ಅಭಿಞ್ಞೇಯ್ಯಂ। ಪಟಿಸನ್ಧಿ ಭಯನ್ತಿ ಅಭಿಞ್ಞೇಯ್ಯಂ। ಗತಿ ಭಯನ್ತಿ ಅಭಿಞ್ಞೇಯ್ಯಂ। ನಿಬ್ಬತ್ತಿ ಭಯನ್ತಿ ಅಭಿಞ್ಞೇಯ್ಯಂ। ಉಪಪತ್ತಿ ಭಯನ್ತಿ ಅಭಿಞ್ಞೇಯ್ಯಂ। ಜಾತಿ ಭಯನ್ತಿ ಅಭಿಞ್ಞೇಯ್ಯಂ। ಜರಾ ಭಯನ್ತಿ ಅಭಿಞ್ಞೇಯ್ಯಂ। ಬ್ಯಾಧಿ ಭಯನ್ತಿ ಅಭಿಞ್ಞೇಯ್ಯಂ। ಮರಣಂ ಭಯನ್ತಿ ಅಭಿಞ್ಞೇಯ್ಯಂ। ಸೋಕೋ ಭಯನ್ತಿ ಅಭಿಞ್ಞೇಯ್ಯಂ। ಪರಿದೇವೋ ಭಯನ್ತಿ ಅಭಿಞ್ಞೇಯ್ಯಂ। ಉಪಾಯಾಸೋ ಭಯನ್ತಿ ಅಭಿಞ್ಞೇಯ್ಯಂ।>
      text <ಅನುಪ್ಪಾದೋ ಖೇಮನ್ತಿ ಅಭಿಞ್ಞೇಯ್ಯಂ। ಅಪ್ಪವತ್ತಂ ಖೇಮನ್ತಿ ಅಭಿಞ್ಞೇಯ್ಯಂ। ಅನಿಮಿತ್ತಂ ಖೇಮನ್ತಿ ಅಭಿಞ್ಞೇಯ್ಯಂ। ಅನಾಯೂಹನಾ ಖೇಮನ್ತಿ ಅಭಿಞ್ಞೇಯ್ಯಂ। ಅಪ್ಪಟಿಸನ್ಧಿ ಖೇಮನ್ತಿ ಅಭಿಞ್ಞೇಯ್ಯಂ। ಅಗತಿ ಖೇಮನ್ತಿ ಅಭಿಞ್ಞೇಯ್ಯಂ। ಅನಿಬ್ಬತ್ತಿ ಖೇಮನ್ತಿ ಅಭಿಞ್ಞೇಯ್ಯಂ। ಅನುಪಪತ್ತಿ ಖೇಮನ್ತಿ ಅಭಿಞ್ಞೇಯ್ಯಂ। ಅಜಾತಿ ಖೇಮನ್ತಿ ಅಭಿಞ್ಞೇಯ್ಯಂ। ಅಜರಾ ಖೇಮನ್ತಿ ಅಭಿಞ್ಞೇಯ್ಯಂ। ಅಬ್ಯಾಧಿ ಖೇಮನ್ತಿ ಅಭಿಞ್ಞೇಯ್ಯಂ। ಅಮತಂ ಖೇಮನ್ತಿ ಅಭಿಞ್ಞೇಯ್ಯಂ। ಅಸೋಕೋ ಖೇಮನ್ತಿ ಅಭಿಞ್ಞೇಯ್ಯಂ। ಅಪರಿದೇವೋ ಖೇಮನ್ತಿ ಅಭಿಞ್ಞೇಯ್ಯಂ। ಅನುಪಾಯಾಸೋ ಖೇಮನ್ತಿ ಅಭಿಞ್ಞೇಯ್ಯಂ।>
      text <ಉಪ್ಪಾದೋ ಭಯಂ। ಅನುಪ್ಪಾದೋ ಖೇಮನ್ತಿ ಅಭಿಞ್ಞೇಯ್ಯಂ। ಪವತ್ತಂ ಭಯಂ। ಅಪ್ಪವತ್ತಂ ಖೇಮನ್ತಿ ಅಭಿಞ್ಞೇಯ್ಯಂ। ನಿಮಿತ್ತಂ ಭಯಂ। ಅನಿಮಿತ್ತಂ ಖೇಮನ್ತಿ ಅಭಿಞ್ಞೇಯ್ಯಂ। ಆಯೂಹನಾ ಭಯಂ। ಅನಾಯೂಹನಾ ಖೇಮನ್ತಿ ಅಭಿಞ್ಞೇಯ್ಯಂ। ಪಟಿಸನ್ಧಿ ಭಯಂ। ಅಪ್ಪಟಿಸನ್ಧಿ ಖೇಮನ್ತಿ ಅಭಿಞ್ಞೇಯ್ಯಂ। ಗತಿ ಭಯಂ। ಅಗತಿ ಖೇಮನ್ತಿ ಅಭಿಞ್ಞೇಯ್ಯಂ। ನಿಬ್ಬತ್ತಿ ಭಯಂ। ಅನಿಬ್ಬತ್ತಿ ಖೇಮನ್ತಿ ಅಭಿಞ್ಞೇಯ್ಯಂ। ಉಪಪತ್ತಿ ಭಯಂ। ಅನುಪಪತ್ತಿ ಖೇಮನ್ತಿ ಅಭಿಞ್ಞೇಯ್ಯಂ। ಜಾತಿ ಭಯಂ। ಅಜಾತಿ ಖೇಮನ್ತಿ ಅಭಿಞ್ಞೇಯ್ಯಂ। ಜರಾ ಭಯಂ। ಅಜರಾ ಖೇಮನ್ತಿ ಅಭಿಞ್ಞೇಯ್ಯಂ। ಬ್ಯಾಧಿ ಭಯಂ। ಅಬ್ಯಾಧಿ ಖೇಮನ್ತಿ ಅಭಿಞ್ಞೇಯ್ಯಂ। ಮರಣಂ ಭಯಂ। ಅಮತಂ ಖೇಮನ್ತಿ ಅಭಿಞ್ಞೇಯ್ಯಂ। ಸೋಕೋ ಭಯಂ। ಅಸೋಕೋ ಖೇಮನ್ತಿ ಅಭಿಞ್ಞೇಯ್ಯಂ। ಪರಿದೇವೋ ಭಯಂ। ಅಪರಿದೇವೋ ಖೇಮನ್ತಿ ಅಭಿಞ್ಞೇಯ್ಯಂ। ಉಪಾಯಾಸೋ ಭಯಂ। ಅನುಪಾಯಾಸೋ ಖೇಮನ್ತಿ ಅಭಿಞ್ಞೇಯ್ಯಂ।>
      text <ಉಪ್ಪಾದೋ ಸಾಮಿಸನ್ತಿ ಅಭಿಞ್ಞೇಯ್ಯಂ। ಪವತ್ತಂ ಸಾಮಿಸನ್ತಿ ಅಭಿಞ್ಞೇಯ್ಯಂ। ನಿಮಿತ್ತಂ ಸಾಮಿಸನ್ತಿ ಅಭಿಞ್ಞೇಯ್ಯಂ। ಆಯೂಹನಾ ಸಾಮಿಸನ್ತಿ ಅಭಿಞ್ಞೇಯ್ಯಂ। ಪಟಿಸನ್ಧಿ ಸಾಮಿಸನ್ತಿ ಅಭಿಞ್ಞೇಯ್ಯಂ। ಗತಿ ಸಾಮಿಸನ್ತಿ ಅಭಿಞ್ಞೇಯ್ಯಂ। ನಿಬ್ಬತ್ತಿ ಸಾಮಿಸನ್ತಿ ಅಭಿಞ್ಞೇಯ್ಯಂ। ಉಪಪತ್ತಿ ಸಾಮಿಸನ್ತಿ ಅಭಿಞ್ಞೇಯ್ಯಂ। ಜಾತಿ ಸಾಮಿಸನ್ತಿ ಅಭಿಞ್ಞೇಯ್ಯಂ। ಜರಾ ಸಾಮಿಸನ್ತಿ ಅಭಿಞ್ಞೇಯ್ಯಂ। ಬ್ಯಾಧಿ ಸಾಮಿಸನ್ತಿ ಅಭಿಞ್ಞೇಯ್ಯಂ। ಮರಣಂ ಸಾಮಿಸನ್ತಿ ಅಭಿಞ್ಞೇಯ್ಯಂ। ಸೋಕೋ ಸಾಮಿಸನ್ತಿ ಅಭಿಞ್ಞೇಯ್ಯಂ। ಪರಿದೇವೋ ಸಾಮಿಸನ್ತಿ ಅಭಿಞ್ಞೇಯ್ಯಂ। ಉಪಾಯಾಸೋ ಸಾಮಿಸನ್ತಿ ಅಭಿಞ್ಞೇಯ್ಯಂ।>
      text <ಅನುಪ್ಪಾದೋ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಅಪ್ಪವತ್ತಂ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಅನಿಮಿತ್ತಂ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಅನಾಯೂಹನಾ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಅಪ್ಪಟಿಸನ್ಧಿ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಅಗತಿ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಅನಿಬ್ಬತ್ತಿ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಅನುಪಪತ್ತಿ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಅಜಾತಿ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಅಜರಾ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಅಬ್ಯಾಧಿ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಅಮತಂ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಅಸೋಕೋ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಅಪರಿದೇವೋ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಅನುಪಾಯಾಸೋ ನಿರಾಮಿಸನ್ತಿ ಅಭಿಞ್ಞೇಯ್ಯಂ।>
      text <ಉಪ್ಪಾದೋ ಸಾಮಿಸಂ। ಅನುಪ್ಪಾದೋ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಪವತ್ತಂ ಸಾಮಿಸಂ। ಅಪ್ಪವತ್ತಂ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ನಿಮಿತ್ತಂ ಸಾಮಿಸಂ। ಅನಿಮಿತ್ತಂ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಆಯೂಹನಾ ಸಾಮಿಸಂ। ಅನಾಯೂಹನಾ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಪಟಿಸನ್ಧಿ ಸಾಮಿಸಂ। ಅಪ್ಪಟಿಸನ್ಧಿ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಗತಿ ಸಾಮಿಸಂ। ಅಗತಿ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ನಿಬ್ಬತ್ತಿ ಸಾಮಿಸಂ। ಅನಿಬ್ಬತ್ತಿ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಉಪಪತ್ತಿ ಸಾಮಿಸಂ। ಅನುಪಪತ್ತಿ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಜಾತಿ ಸಾಮಿಸಂ। ಅಜಾತಿ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಜರಾ ಸಾಮಿಸಂ। ಅಜರಾ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಬ್ಯಾಧಿ ಸಾಮಿಸಂ। ಅಬ್ಯಾಧಿ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಮರಣಂ ಸಾಮಿಸಂ। ಅಮತಂ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಸೋಕೋ ಸಾಮಿಸಂ। ಅಸೋಕೋ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಪರಿದೇವೋ ಸಾಮಿಸಂ। ಅಪರಿದೇವೋ ನಿರಾಮಿಸನ್ತಿ ಅಭಿಞ್ಞೇಯ್ಯಂ। ಉಪಾಯಾಸೋ ಸಾಮಿಸಂ। ಅನುಪಾಯಾಸೋ ನಿರಾಮಿಸನ್ತಿ ಅಭಿಞ್ಞೇಯ್ಯಂ।>
      text <ಉಪ್ಪಾದೋ ಸಙ್ಖಾರಾತಿ ಅಭಿಞ್ಞೇಯ್ಯಂ। ಪವತ್ತಂ ಸಙ್ಖಾರಾತಿ ಅಭಿಞ್ಞೇಯ್ಯಂ। ನಿಮಿತ್ತಂ ಸಙ್ಖಾರಾತಿ ಅಭಿಞ್ಞೇಯ್ಯಂ। ಆಯೂಹನಾ ಸಙ್ಖಾರಾತಿ ಅಭಿಞ್ಞೇಯ್ಯಂ। ಪಟಿಸನ್ಧಿ ಸಙ್ಖಾರಾತಿ ಅಭಿಞ್ಞೇಯ್ಯಂ। ಗತಿ ಸಙ್ಖಾರಾತಿ ಅಭಿಞ್ಞೇಯ್ಯಂ। ನಿಬ್ಬತ್ತಿ ಸಙ್ಖಾರಾತಿ ಅಭಿಞ್ಞೇಯ್ಯಂ। ಉಪಪತ್ತಿ ಸಙ್ಖಾರಾತಿ ಅಭಿಞ್ಞೇಯ್ಯಂ। ಜಾತಿ ಸಙ್ಖಾರಾತಿ ಅಭಿಞ್ಞೇಯ್ಯಂ। ಜರಾ ಸಙ್ಖಾರಾತಿ ಅಭಿಞ್ಞೇಯ್ಯಂ। ಬ್ಯಾಧಿ ಸಙ್ಖಾರಾತಿ ಅಭಿಞ್ಞೇಯ್ಯಂ। ಮರಣಂ ಸಙ್ಖಾರಾತಿ ಅಭಿಞ್ಞೇಯ್ಯಂ। ಸೋಕೋ ಸಙ್ಖಾರಾತಿ ಅಭಿಞ್ಞೇಯ್ಯಂ। ಪರಿದೇವೋ ಸಙ್ಖಾರಾತಿ ಅಭಿಞ್ಞೇಯ್ಯಂ। ಉಪಾಯಾಸೋ ಸಙ್ಖಾರಾತಿ ಅಭಿಞ್ಞೇಯ್ಯಂ।>
      text <ಅನುಪ್ಪಾದೋ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಅಪ್ಪವತ್ತಂ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಅನಿಮಿತ್ತಂ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಅನಾಯೂಹನಾ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಅಪ್ಪಟಿಸನ್ಧಿ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಅಗತಿ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಅನಿಬ್ಬತ್ತಿ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಅನುಪಪತ್ತಿ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಅಜಾತಿ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಅಜರಂ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಅಬ್ಯಾಧಿ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಅಮತಂ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಅಸೋಕೋ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಅಪರಿದೇವೋ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಅನುಪಾಯಾಸೋ ನಿಬ್ಬಾನನ್ತಿ ಅಭಿಞ್ಞೇಯ್ಯಂ।>
      text <ಉಪ್ಪಾದೋ ಸಙ್ಖಾರಾ। ಅನುಪ್ಪಾದೋ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಪವತ್ತಂ ಸಙ್ಖಾರಾ। ಅಪ್ಪವತ್ತಂ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ನಿಮಿತ್ತಂ ಸಙ್ಖಾರಾ। ಅನಿಮಿತ್ತಂ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಆಯೂಹನಾ ಸಙ್ಖಾರಾ। ಅನಾಯೂಹನಾ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಪಟಿಸನ್ಧಿ ಸಙ್ಖಾರಾ। ಅಪ್ಪಟಿಸನ್ಧಿ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಗತಿ ಸಙ್ಖಾರಾ। ಅಗತಿ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ನಿಬ್ಬತ್ತಿ ಸಙ್ಖಾರಾ। ಅನಿಬ್ಬತ್ತಿ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಉಪಪತ್ತಿ ಸಙ್ಖಾರಾ। ಅನುಪಪತ್ತಿ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಜಾತಿ ಸಙ್ಖಾರಾ। ಅಜಾತಿ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಜರಾ ಸಙ್ಖಾರಾ। ಅಜರಾ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಬ್ಯಾಧಿ ಸಙ್ಖಾರಾ। ಅಬ್ಯಾಧಿ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಮರಣಂ ಸಙ್ಖಾರಾ। ಅಮತಂ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಸೋಕೋ ಸಙ್ಖಾರಾ। ಅಸೋಕೋ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಪರಿದೇವೋ ಸಙ್ಖಾರಾ। ಅಪರಿದೇವೋ ನಿಬ್ಬಾನನ್ತಿ ಅಭಿಞ್ಞೇಯ್ಯಂ। ಉಪಾಯಾಸೋ ಸಙ್ಖಾರಾ। ಅನುಪಾಯಾಸೋ ನಿಬ್ಬಾನನ್ತಿ ಅಭಿಞ್ಞೇಯ್ಯಂ।>
      stand <ಪಠಮಭಾಣವಾರೋ।>
      text <೧೧>, <ಪರಿಗ್ಗಹಟ್ಠೋ ಅಭಿಞ್ಞೇಯ್ಯೋ। ಪರಿವಾರಟ್ಠೋ ಅಭಿಞ್ಞೇಯ್ಯೋ। ಪರಿಪೂರಟ್ಠೋ ಅಭಿಞ್ಞೇಯ್ಯೋ। ಏಕಗ್ಗಟ್ಠೋ ಅಭಿಞ್ಞೇಯ್ಯೋ। ಅವಿಕ್ಖೇಪಟ್ಠೋ ಅಭಿಞ್ಞೇಯ್ಯೋ। ಪಗ್ಗಹಟ್ಠೋ ಅಭಿಞ್ಞೇಯ್ಯೋ। ಅವಿಸಾರಟ್ಠೋ ಅಭಿಞ್ಞೇಯ್ಯೋ। ಅನಾವಿಲಟ್ಠೋ ಅಭಿಞ್ಞೇಯ್ಯೋ। ಅನಿಞ್ಜನಟ್ಠೋ ಅಭಿಞ್ಞೇಯ್ಯೋ। ಏಕತ್ತುಪಟ್ಠಾನವಸೇನ ಚಿತ್ತಸ್ಸ ಠಿತಟ್ಠೋ ಅಭಿಞ್ಞೇಯ್ಯೋ। ಆರಮ್ಮಣಟ್ಠೋ ಅಭಿಞ್ಞೇಯ್ಯೋ। ಗೋಚರಟ್ಠೋ ಅಭಿಞ್ಞೇಯ್ಯೋ। ಪಹಾನಟ್ಠೋ ಅಭಿಞ್ಞೇಯ್ಯೋ। ಪರಿಚ್ಚಾಗಟ್ಠೋ ಅಭಿಞ್ಞೇಯ್ಯೋ। ವುಟ್ಠಾನಟ್ಠೋ ಅಭಿಞ್ಞೇಯ್ಯೋ। ವಿವಟ್ಟನಟ್ಠೋ ಅಭಿಞ್ಞೇಯ್ಯೋ। ಸನ್ತಟ್ಠೋ ಅಭಿಞ್ಞೇಯ್ಯೋ। ಪಣೀತಟ್ಠೋ ಅಭಿಞ್ಞೇಯ್ಯೋ। ವಿಮುತ್ತಟ್ಠೋ ಅಭಿಞ್ಞೇಯ್ಯೋ। ಅನಾಸವಟ್ಠೋ ಅಭಿಞ್ಞೇಯ್ಯೋ। ತರಣಟ್ಠೋ ಅಭಿಞ್ಞೇಯ್ಯೋ। ಅನಿಮಿತ್ತಟ್ಠೋ ಅಭಿಞ್ಞೇಯ್ಯೋ। ಅಪ್ಪಣಿಹಿತಟ್ಠೋ ಅಭಿಞ್ಞೇಯ್ಯೋ। ಸುಞ್ಞತಟ್ಠೋ ಅಭಿಞ್ಞೇಯ್ಯೋ। ಏಕರಸಟ್ಠೋ ಅಭಿಞ್ಞೇಯ್ಯೋ। ಅನತಿವತ್ತನಟ್ಠೋ ಅಭಿಞ್ಞೇಯ್ಯೋ। ಯುಗನದ್ಧಟ್ಠೋ ಅಭಿಞ್ಞೇಯ್ಯೋ। ನಿಯ್ಯಾನಟ್ಠೋ ಅಭಿಞ್ಞೇಯ್ಯೋ। ಹೇತುಟ್ಠೋ ಅಭಿಞ್ಞೇಯ್ಯೋ। ದಸ್ಸನಟ್ಠೋ ಅಭಿಞ್ಞೇಯ್ಯೋ। ಆಧಿಪತೇಯ್ಯಟ್ಠೋ ಅಭಿಞ್ಞೇಯ್ಯೋ।>
      text <೧೨>, <ಸಮಥಸ್ಸ ಅವಿಕ್ಖೇಪಟ್ಠೋ ಅಭಿಞ್ಞೇಯ್ಯೋ। ವಿಪಸ್ಸನಾಯ ಅನುಪಸ್ಸನಟ್ಠೋ ಅಭಿಞ್ಞೇಯ್ಯೋ। ಸಮಥವಿಪಸ್ಸನಾನಂ ಏಕರಸಟ್ಠೋ ಅಭಿಞ್ಞೇಯ್ಯೋ। ಯುಗನದ್ಧಸ್ಸ ಅನತಿವತ್ತನಟ್ಠೋ ಅಭಿಞ್ಞೇಯ್ಯೋ। ಸಿಕ್ಖಾಯ ಸಮಾದಾನಟ್ಠೋ ಅಭಿಞ್ಞೇಯ್ಯೋ। ಆರಮ್ಮಣಸ್ಸ ಗೋಚರಟ್ಠೋ ಅಭಿಞ್ಞೇಯ್ಯೋ। ಲೀನಸ್ಸ ಚಿತ್ತಸ್ಸ ಪಗ್ಗಹಟ್ಠೋ ಅಭಿಞ್ಞೇಯ್ಯೋ। ಉದ್ಧತಸ್ಸ ಚಿತ್ತಸ್ಸ ನಿಗ್ಗಹಟ್ಠೋ ಅಭಿಞ್ಞೇಯ್ಯೋ। ಉಭೋವಿಸುದ್ಧಾನಂ ಅಜ್ಝುಪೇಕ್ಖನಟ್ಠೋ ಅಭಿಞ್ಞೇಯ್ಯೋ। ವಿಸೇಸಾಧಿಗಮಟ್ಠೋ ಅಭಿಞ್ಞೇಯ್ಯೋ। ಉತ್ತರಿ ಪಟಿವೇಧಟ್ಠೋ ಅಭಿಞ್ಞೇಯ್ಯೋ। ಸಚ್ಚಾಭಿಸಮಯಟ್ಠೋ ಅಭಿಞ್ಞೇಯ್ಯೋ। ನಿರೋಧೇ ಪತಿಟ್ಠಾಪಕಟ್ಠೋ ಅಭಿಞ್ಞೇಯ್ಯೋ।>
      text <ಸದ್ಧಿನ್ದ್ರಿಯಸ್ಸ ಅಧಿಮೋಕ್ಖಟ್ಠೋ ಅಭಿಞ್ಞೇಯ್ಯೋ। ವೀರಿಯಿನ್ದ್ರಿಯಸ್ಸ ಪಗ್ಗಹಟ್ಠೋ ಅಭಿಞ್ಞೇಯ್ಯೋ। ಸತಿನ್ದ್ರಿಯಸ್ಸ ಉಪಟ್ಠಾನಟ್ಠೋ ಅಭಿಞ್ಞೇಯ್ಯೋ। ಸಮಾಧಿನ್ದ್ರಿಯಸ್ಸ ಅವಿಕ್ಖೇಪಟ್ಠೋ ಅಭಿಞ್ಞೇಯ್ಯೋ। ಪಞ್ಞಿನ್ದ್ರಿಯಸ್ಸ ದಸ್ಸನಟ್ಠೋ ಅಭಿಞ್ಞೇಯ್ಯೋ।>
      text <ಸದ್ಧಾಬಲಸ್ಸ ಅಸ್ಸದ್ಧಿಯೇ ಅಕಮ್ಪಿಯಟ್ಠೋ ಅಭಿಞ್ಞೇಯ್ಯೋ। ವೀರಿಯಬಲಸ್ಸ ಕೋಸಜ್ಜೇ ಅಕಮ್ಪಿಯಟ್ಠೋ ಅಭಿಞ್ಞೇಯ್ಯೋ। ಸತಿಬಲಸ್ಸ ಪಮಾದೇ ಅಕಮ್ಪಿಯಟ್ಠೋ ಅಭಿಞ್ಞೇಯ್ಯೋ। ಸಮಾಧಿಬಲಸ್ಸ ಉದ್ಧಚ್ಚೇ ಅಕಮ್ಪಿಯಟ್ಠೋ ಅಭಿಞ್ಞೇಯ್ಯೋ। ಪಞ್ಞಾಬಲಸ್ಸ ಅವಿಜ್ಜಾಯ ಅಕಮ್ಪಿಯಟ್ಠೋ ಅಭಿಞ್ಞೇಯ್ಯೋ।>
      text <ಸತಿಸಮ್ಬೋಜ್ಝಙ್ಗಸ್ಸ ಉಪಟ್ಠಾನಟ್ಠೋ ಅಭಿಞ್ಞೇಯ್ಯೋ। ಧಮ್ಮವಿಚಯಸಮ್ಬೋಜ್ಝಙ್ಗಸ್ಸ ಪವಿಚಯಟ್ಠೋ ಅಭಿಞ್ಞೇಯ್ಯೋ। ವೀರಿಯಸಮ್ಬೋಜ್ಝಙ್ಗಸ್ಸ ಪಗ್ಗಹಟ್ಠೋ ಅಭಿಞ್ಞೇಯ್ಯೋ। ಪೀತಿಸಮ್ಬೋಜ್ಝಙ್ಗಸ್ಸ ಫರಣಟ್ಠೋ ಅಭಿಞ್ಞೇಯ್ಯೋ। ಪಸ್ಸದ್ಧಿಸಮ್ಬೋಜ್ಝಙ್ಗಸ್ಸ ಉಪಸಮಟ್ಠೋ ಅಭಿಞ್ಞೇಯ್ಯೋ। ಸಮಾಧಿಸಮ್ಬೋಜ್ಝಙ್ಗಸ್ಸ ಅವಿಕ್ಖೇಪಟ್ಠೋ ಅಭಿಞ್ಞೇಯ್ಯೋ। ಉಪೇಕ್ಖಾಸಮ್ಬೋಜ್ಝಙ್ಗಸ್ಸ ಪಟಿಸಙ್ಖಾನಟ್ಠೋ ಅಭಿಞ್ಞೇಯ್ಯೋ।>
      text <ಸಮ್ಮಾದಿಟ್ಠಿಯಾ ದಸ್ಸನಟ್ಠೋ ಅಭಿಞ್ಞೇಯ್ಯೋ। ಸಮ್ಮಾಸಙ್ಕಪ್ಪಸ್ಸ ಅಭಿನಿರೋಪನಟ್ಠೋ ಅಭಿಞ್ಞೇಯ್ಯೋ। ಸಮ್ಮಾವಾಚಾಯ ಪರಿಗ್ಗಹಟ್ಠೋ ಅಭಿಞ್ಞೇಯ್ಯೋ। ಸಮ್ಮಾಕಮ್ಮನ್ತಸ್ಸ ಸಮುಟ್ಠಾನಟ್ಠೋ ಅಭಿಞ್ಞೇಯ್ಯೋ। ಸಮ್ಮಾಆಜೀವಸ್ಸ ವೋದಾನಟ್ಠೋ ಅಭಿಞ್ಞೇಯ್ಯೋ। ಸಮ್ಮಾವಾಯಾಮಸ್ಸ ಪಗ್ಗಹಟ್ಠೋ ಅಭಿಞ್ಞೇಯ್ಯೋ। ಸಮ್ಮಾಸತಿಯಾ ಉಪಟ್ಠಾನಟ್ಠೋ ಅಭಿಞ್ಞೇಯ್ಯೋ। ಸಮ್ಮಾಸಮಾಧಿಸ್ಸ ಅವಿಕ್ಖೇಪಟ್ಠೋ ಅಭಿಞ್ಞೇಯ್ಯೋ।>
      text <೧೩>, <ಇನ್ದ್ರಿಯಾನಂ ಆಧಿಪತೇಯ್ಯಟ್ಠೋ ಅಭಿಞ್ಞೇಯ್ಯೋ। ಬಲಾನಂ ಅಕಮ್ಪಿಯಟ್ಠೋ ಅಭಿಞ್ಞೇಯ್ಯೋ। ಬೋಜ್ಝಙ್ಗಾನಂ ನಿಯ್ಯಾನಟ್ಠೋ ಅಭಿಞ್ಞೇಯ್ಯೋ। ಮಗ್ಗಸ್ಸ ಹೇತುಟ್ಠೋ ಅಭಿಞ್ಞೇಯ್ಯೋ। ಸತಿಪಟ್ಠಾನಾನಂ ಉಪಟ್ಠಾನಟ್ಠೋ ಅಭಿಞ್ಞೇಯ್ಯೋ। ಸಮ್ಮಪ್ಪಧಾನಾನಂ ಪದಹನಟ್ಠೋ ಅಭಿಞ್ಞೇಯ್ಯೋ। ಇದ್ಧಿಪಾದಾನಂ ಇಜ್ಝನಟ್ಠೋ ಅಭಿಞ್ಞೇಯ್ಯೋ। ಸಚ್ಚಾನಂ ತಥಟ್ಠೋ ಅಭಿಞ್ಞೇಯ್ಯೋ। ಪಯೋಗಾನಂ ಪಟಿಪ್ಪಸ್ಸದ್ಧಟ್ಠೋ ಅಭಿಞ್ಞೇಯ್ಯೋ। ಫಲಾನಂ ಸಚ್ಛಿಕಿರಿಯಟ್ಠೋ ಅಭಿಞ್ಞೇಯ್ಯೋ।>
      text <ವಿತಕ್ಕಸ್ಸ ಅಭಿನಿರೋಪನಟ್ಠೋ ಅಭಿಞ್ಞೇಯ್ಯೋ। ವಿಚಾರಸ್ಸ ಉಪವಿಚಾರಟ್ಠೋ ಅಭಿಞ್ಞೇಯ್ಯೋ। ಪೀತಿಯಾ ಫರಣಟ್ಠೋ ಅಭಿಞ್ಞೇಯ್ಯೋ। ಸುಖಸ್ಸ ಅಭಿಸನ್ದನಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ಏಕಗ್ಗಟ್ಠೋ ಅಭಿಞ್ಞೇಯ್ಯೋ। ಆವಜ್ಜನಟ್ಠೋ ಅಭಿಞ್ಞೇಯ್ಯೋ। ವಿಜಾನನಟ್ಠೋ ಅಭಿಞ್ಞೇಯ್ಯೋ। ಪಜಾನನಟ್ಠೋ ಅಭಿಞ್ಞೇಯ್ಯೋ। ಸಞ್ಜಾನನಟ್ಠೋ ಅಭಿಞ್ಞೇಯ್ಯೋ। ಏಕೋದಟ್ಠೋ ಅಭಿಞ್ಞೇಯ್ಯೋ। ಅಭಿಞ್ಞಾಯ ಞಾತಟ್ಠೋ ಅಭಿಞ್ಞೇಯ್ಯೋ। ಪರಿಞ್ಞಾಯ ತೀರಣಟ್ಠೋ ಅಭಿಞ್ಞೇಯ್ಯೋ। ಪಹಾನಸ್ಸ ಪರಿಚ್ಚಾಗಟ್ಠೋ ಅಭಿಞ್ಞೇಯ್ಯೋ। ಭಾವನಾಯ ಏಕರಸಟ್ಠೋ ಅಭಿಞ್ಞೇಯ್ಯೋ। ಸಚ್ಛಿಕಿರಿಯಾಯ ಫಸ್ಸನಟ್ಠೋ ಅಭಿಞ್ಞೇಯ್ಯೋ। ಖನ್ಧಾನಂ ಖನ್ಧಟ್ಠೋ ಅಭಿಞ್ಞೇಯ್ಯೋ। ಧಾತೂನಂ ಧಾತುಟ್ಠೋ ಅಭಿಞ್ಞೇಯ್ಯೋ। ಆಯತನಾನಂ ಆಯತನಟ್ಠೋ ಅಭಿಞ್ಞೇಯ್ಯೋ। ಸಙ್ಖತಾನಂ ಸಙ್ಖತಟ್ಠೋ ಅಭಿಞ್ಞೇಯ್ಯೋ। ಅಸಙ್ಖತಸ್ಸ ಅಸಙ್ಖತಟ್ಠೋ ಅಭಿಞ್ಞೇಯ್ಯೋ।>
      text <೧೪>, <ಚಿತ್ತಟ್ಠೋ ಅಭಿಞ್ಞೇಯ್ಯೋ। ಚಿತ್ತಾನನ್ತರಿಯಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ವುಟ್ಠಾನಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ವಿವಟ್ಟನಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ಹೇತುಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ಪಚ್ಚಯಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ವತ್ಥುಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ಭೂಮಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ಆರಮ್ಮಣಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ಗೋಚರಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ಚರಿಯಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ಗತಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ಅಭಿನೀಹಾರಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ನಿಯ್ಯಾನಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ನಿಸ್ಸರಣಟ್ಠೋ ಅಭಿಞ್ಞೇಯ್ಯೋ।>
      text <೧೫>, <ಏಕತ್ತೇ ಆವಜ್ಜನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ವಿಜಾನನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಪಜಾನನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಸಞ್ಜಾನನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಏಕದಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಉಪನಿಬನ್ಧಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಪಕ್ಖನ್ದನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಪಸೀದನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಸನ್ತಿಟ್ಠನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ವಿಮುಚ್ಚನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಏತಂ ಸನ್ತನ್ತಿ ಪಸ್ಸನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಯಾನೀಕತಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ವತ್ಥುಕತಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಅನುಟ್ಠಿತಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಪರಿಚಿತಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಸುಸಮಾರದ್ಧಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಪರಿಗ್ಗಹಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಪರಿವಾರಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಪರಿಪೂರಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಸಮೋಧಾನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಅಧಿಟ್ಠಾನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಆಸೇವನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಭಾವನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಬಹುಲೀಕಮ್ಮಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಸುಸಮುಗ್ಗತಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಸುವಿಮುತ್ತಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಬುಜ್ಝನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಅನುಬುಜ್ಝನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಪಟಿಬುಜ್ಝನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಸಮ್ಬುಜ್ಝನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಬೋಧನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಅನುಬೋಧನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಪಟಿಬೋಧನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಸಮ್ಬೋಧನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಬೋಧಿಪಕ್ಖಿಯಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಅನುಬೋಧಿಪಕ್ಖಿಯಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಪಟಿಬೋಧಿಪಕ್ಖಿಯಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಸಮ್ಬೋಧಿಪಕ್ಖಿಯಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಜೋತನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಉಜ್ಜೋತನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಅನುಜೋತನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಪಟಿಜೋತನಟ್ಠೋ ಅಭಿಞ್ಞೇಯ್ಯೋ। ಏಕತ್ತೇ ಸಞ್ಜೋತನಟ್ಠೋ ಅಭಿಞ್ಞೇಯ್ಯೋ।>
      text <೧೬>, <ಪತಾಪನಟ್ಠೋ ಅಭಿಞ್ಞೇಯ್ಯೋ। ವಿರೋಚನಟ್ಠೋ ಅಭಿಞ್ಞೇಯ್ಯೋ। ಕಿಲೇಸಾನಂ ಸನ್ತಾಪನಟ್ಠೋ ಅಭಿಞ್ಞೇಯ್ಯೋ। ಅಮಲಟ್ಠೋ ಅಭಿಞ್ಞೇಯ್ಯೋ। ವಿಮಲಟ್ಠೋ ಅಭಿಞ್ಞೇಯ್ಯೋ। ನಿಮ್ಮಲಟ್ಠೋ ಅಭಿಞ್ಞೇಯ್ಯೋ। ಸಮಟ್ಠೋ ಅಭಿಞ್ಞೇಯ್ಯೋ। ಸಮಯಟ್ಠೋ ಅಭಿಞ್ಞೇಯ್ಯೋ। ವಿವೇಕಟ್ಠೋ ಅಭಿಞ್ಞೇಯ್ಯೋ। ವಿವೇಕಚರಿಯಟ್ಠೋ ಅಭಿಞ್ಞೇಯ್ಯೋ। ವಿರಾಗಟ್ಠೋ ಅಭಿಞ್ಞೇಯ್ಯೋ। ವಿರಾಗಚರಿಯಟ್ಠೋ ಅಭಿಞ್ಞೇಯ್ಯೋ। ನಿರೋಧಟ್ಠೋ ಅಭಿಞ್ಞೇಯ್ಯೋ। ನಿರೋಧಚರಿಯಟ್ಠೋ ಅಭಿಞ್ಞೇಯ್ಯೋ। ವೋಸಗ್ಗಟ್ಠೋ ಅಭಿಞ್ಞೇಯ್ಯೋ। ವೋಸಗ್ಗಚರಿಯಟ್ಠೋ ಅಭಿಞ್ಞೇಯ್ಯೋ। ವಿಮುತ್ತಟ್ಠೋ ಅಭಿಞ್ಞೇಯ್ಯೋ। ವಿಮುತ್ತಿಚರಿಯಟ್ಠೋ ಅಭಿಞ್ಞೇಯ್ಯೋ।>
      text <ಛನ್ದಟ್ಠೋ ಅಭಿಞ್ಞೇಯ್ಯೋ। ಛನ್ದಸ್ಸ ಮೂಲಟ್ಠೋ ಅಭಿಞ್ಞೇಯ್ಯೋ। ಛನ್ದಸ್ಸ ಪಾದಟ್ಠೋ ಅಭಿಞ್ಞೇಯ್ಯೋ। ಛನ್ದಸ್ಸ ಪಧಾನಟ್ಠೋ ಅಭಿಞ್ಞೇಯ್ಯೋ। ಛನ್ದಸ್ಸ ಇಜ್ಝನಟ್ಠೋ ಅಭಿಞ್ಞೇಯ್ಯೋ। ಛನ್ದಸ್ಸ ಅಧಿಮೋಕ್ಖಟ್ಠೋ ಅಭಿಞ್ಞೇಯ್ಯೋ। ಛನ್ದಸ್ಸ ಪಗ್ಗಹಟ್ಠೋ ಅಭಿಞ್ಞೇಯ್ಯೋ। ಛನ್ದಸ್ಸ ಉಪಟ್ಠಾನಟ್ಠೋ ಅಭಿಞ್ಞೇಯ್ಯೋ। ಛನ್ದಸ್ಸ ಅವಿಕ್ಖೇಪಟ್ಠೋ ಅಭಿಞ್ಞೇಯ್ಯೋ। ಛನ್ದಸ್ಸ ದಸ್ಸನಟ್ಠೋ ಅಭಿಞ್ಞೇಯ್ಯೋ।>
      text <ವೀರಿಯಟ್ಠೋ ಅಭಿಞ್ಞೇಯ್ಯೋ। ವೀರಿಯಸ್ಸ ಮೂಲಟ್ಠೋ ಅಭಿಞ್ಞೇಯ್ಯೋ। ವೀರಿಯಸ್ಸ ಪಾದಟ್ಠೋ ಅಭಿಞ್ಞೇಯ್ಯೋ। ವೀರಿಯಸ್ಸ ಪಧಾನಟ್ಠೋ ಅಭಿಞ್ಞೇಯ್ಯೋ। ವೀರಿಯಸ್ಸ ಇಜ್ಝನಟ್ಠೋ ಅಭಿಞ್ಞೇಯ್ಯೋ। ವೀರಿಯಸ್ಸ ಅಧಿಮೋಕ್ಖಟ್ಠೋ ಅಭಿಞ್ಞೇಯ್ಯೋ। ವೀರಿಯಸ್ಸ ಪಗ್ಗಹಟ್ಠೋ ಅಭಿಞ್ಞೇಯ್ಯೋ। ವೀರಿಯಸ್ಸ ಉಪಟ್ಠಾನಟ್ಠೋ ಅಭಿಞ್ಞೇಯ್ಯೋ। ವೀರಿಯಸ್ಸ ಅವಿಕ್ಖೇಪಟ್ಠೋ ಅಭಿಞ್ಞೇಯ್ಯೋ। ವೀರಿಯಸ್ಸ ದಸ್ಸನಟ್ಠೋ ಅಭಿಞ್ಞೇಯ್ಯೋ।>
      text <ಚಿತ್ತಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ಮೂಲಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ಪಾದಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ಪಧಾನಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ಇಜ್ಝನಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ಅಧಿಮೋಕ್ಖಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ಪಗ್ಗಹಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ಉಪಟ್ಠಾನಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ಅವಿಕ್ಖೇಪಟ್ಠೋ ಅಭಿಞ್ಞೇಯ್ಯೋ। ಚಿತ್ತಸ್ಸ ದಸ್ಸನಟ್ಠೋ ಅಭಿಞ್ಞೇಯ್ಯೋ।>
      text <ವೀಮಂಸಟ್ಠೋ ಅಭಿಞ್ಞೇಯ್ಯೋ। ವೀಮಂಸಾಯ ಮೂಲಟ್ಠೋ ಅಭಿಞ್ಞೇಯ್ಯೋ। ವೀಮಂಸಾಯ ಪಾದಟ್ಠೋ ಅಭಿಞ್ಞೇಯ್ಯೋ। ವೀಮಂಸಾಯ ಪಧಾನಟ್ಠೋ ಅಭಿಞ್ಞೇಯ್ಯೋ। ವೀಮಂಸಾಯ ಇಜ್ಝನಟ್ಠೋ ಅಭಿಞ್ಞೇಯ್ಯೋ। ವೀಮಂಸಾಯ ಅಧಿಮೋಕ್ಖಟ್ಠೋ ಅಭಿಞ್ಞೇಯ್ಯೋ। ವೀಮಂಸಾಯ ಪಗ್ಗಹಟ್ಠೋ ಅಭಿಞ್ಞೇಯ್ಯೋ। ವೀಮಂಸಾಯ ಉಪಟ್ಠಾನಟ್ಠೋ ಅಭಿಞ್ಞೇಯ್ಯೋ। ವೀಮಂಸಾಯ ಅವಿಕ್ಖೇಪಟ್ಠೋ ಅಭಿಞ್ಞೇಯ್ಯೋ। ವೀಮಂಸಾಯ ದಸ್ಸನಟ್ಠೋ ಅಭಿಞ್ಞೇಯ್ಯೋ।>
      text <೧೭>, <ದುಕ್ಖಟ್ಠೋ ಅಭಿಞ್ಞೇಯ್ಯೋ। ದುಕ್ಖಸ್ಸ ಪೀಳನಟ್ಠೋ ಅಭಿಞ್ಞೇಯ್ಯೋ। ದುಕ್ಖಸ್ಸ ಸಙ್ಖತಟ್ಠೋ ಅಭಿಞ್ಞೇಯ್ಯೋ। ದುಕ್ಖಸ್ಸ ಸನ್ತಾಪಟ್ಠೋ ಅಭಿಞ್ಞೇಯ್ಯೋ। ದುಕ್ಖಸ್ಸ ವಿಪರಿಣಾಮಟ್ಠೋ ಅಭಿಞ್ಞೇಯ್ಯೋ। ಸಮುದಯಟ್ಠೋ ಅಭಿಞ್ಞೇಯ್ಯೋ। ಸಮುದಯಸ್ಸ ಆಯೂಹನಟ್ಠೋ ಅಭಿಞ್ಞೇಯ್ಯೋ। ಸಮುದಯಸ್ಸ ನಿದಾನಟ್ಠೋ ಅಭಿಞ್ಞೇಯ್ಯೋ। ಸಮುದಯಸ್ಸ ಸಞ್ಞೋಗಟ್ಠೋ ಅಭಿಞ್ಞೇಯ್ಯೋ। ಸಮುದಯಸ್ಸ ಪಲಿಬೋಧಟ್ಠೋ ಅಭಿಞ್ಞೇಯ್ಯೋ। ನಿರೋಧಟ್ಠೋ ಅಭಿಞ್ಞೇಯ್ಯೋ। ನಿರೋಧಸ್ಸ ನಿಸ್ಸರಣಟ್ಠೋ ಅಭಿಞ್ಞೇಯ್ಯೋ। ನಿರೋಧಸ್ಸ ವಿವೇಕಟ್ಠೋ ಅಭಿಞ್ಞೇಯ್ಯೋ। ನಿರೋಧಸ್ಸ ಅಸಙ್ಖತಟ್ಠೋ ಅಭಿಞ್ಞೇಯ್ಯೋ। ನಿರೋಧಸ್ಸ ಅಮತಟ್ಠೋ ಅಭಿಞ್ಞೇಯ್ಯೋ। ಮಗ್ಗಟ್ಠೋ ಅಭಿಞ್ಞೇಯ್ಯೋ। ಮಗ್ಗಸ್ಸ ನಿಯ್ಯಾನಟ್ಠೋ ಅಭಿಞ್ಞೇಯ್ಯೋ। ಮಗ್ಗಸ್ಸ ಹೇತುಟ್ಠೋ ಅಭಿಞ್ಞೇಯ್ಯೋ। ಮಗ್ಗಸ್ಸ ದಸ್ಸನಟ್ಠೋ ಅಭಿಞ್ಞೇಯ್ಯೋ। ಮಗ್ಗಸ್ಸ ಆಧಿಪತೇಯ್ಯಟ್ಠೋ ಅಭಿಞ್ಞೇಯ್ಯೋ।>
      text <ತಥಟ್ಠೋ ಅಭಿಞ್ಞೇಯ್ಯೋ। ಅನತ್ತಟ್ಠೋ ಅಭಿಞ್ಞೇಯ್ಯೋ। ಸಚ್ಚಟ್ಠೋ ಅಭಿಞ್ಞೇಯ್ಯೋ। ಪಟಿವೇಧಟ್ಠೋ ಅಭಿಞ್ಞೇಯ್ಯೋ। ಅಭಿಜಾನನಟ್ಠೋ ಅಭಿಞ್ಞೇಯ್ಯೋ। ಪರಿಜಾನನಟ್ಠೋ ಅಭಿಞ್ಞೇಯ್ಯೋ। ಧಮ್ಮಟ್ಠೋ ಅಭಿಞ್ಞೇಯ್ಯೋ। ಧಾತುಟ್ಠೋ ಅಭಿಞ್ಞೇಯ್ಯೋ। ಞಾತಟ್ಠೋ ಅಭಿಞ್ಞೇಯ್ಯೋ। ಸಚ್ಛಿಕಿರಿಯಟ್ಠೋ ಅಭಿಞ್ಞೇಯ್ಯೋ। ಫಸ್ಸನಟ್ಠೋ ಅಭಿಞ್ಞೇಯ್ಯೋ। ಅಭಿಸಮಯಟ್ಠೋ ಅಭಿಞ್ಞೇಯ್ಯೋ।>
      text <೧೮>, <ನೇಕ್ಖಮ್ಮಂ ಅಭಿಞ್ಞೇಯ್ಯಂ। ಅಬ್ಯಾಪಾದೋ ಅಭಿಞ್ಞೇಯ್ಯೋ। ಆಲೋಕಸಞ್ಞಾ ಅಭಿಞ್ಞೇಯ್ಯಾ। ಅವಿಕ್ಖೇಪೋ ಅಭಿಞ್ಞೇಯ್ಯೋ। ಧಮ್ಮವವತ್ಥಾನಂ ಅಭಿಞ್ಞೇಯ್ಯಂ। ಞಾಣಂ ಅಭಿಞ್ಞೇಯ್ಯಂ। ಪಾಮೋಜ್ಜಂ ಅಭಿಞ್ಞೇಯ್ಯಂ।>
      text <ಪಠಮಂ ಝಾನಂ ಅಭಿಞ್ಞೇಯ್ಯಂ। ದುತಿಯಂ ಝಾನಂ ಅಭಿಞ್ಞೇಯ್ಯಂ। ತತಿಯಂ ಝಾನಂ ಅಭಿಞ್ಞೇಯ್ಯಂ। ಚತುತ್ಥಂ ಝಾನಂ ಅಭಿಞ್ಞೇಯ್ಯಂ। ಆಕಾಸಾನಞ್ಚಾಯತನಸಮಾಪತ್ತಿ ಅಭಿಞ್ಞೇಯ್ಯಾ। ವಿಞ್ಞಾಣಞ್ಚಾಯತನಸಮಾಪತ್ತಿ ಅಭಿಞ್ಞೇಯ್ಯಾ। ಆಕಿಞ್ಚಞ್ಞಾಯತನಸಮಾಪತ್ತಿ ಅಭಿಞ್ಞೇಯ್ಯಾ। ನೇವಸಞ್ಞಾನಾಸಞ್ಞಾಯತನಸಮಾಪತ್ತಿ ಅಭಿಞ್ಞೇಯ್ಯಾ।>
      text <ಅನಿಚ್ಚಾನುಪಸ್ಸನಾ ಅಭಿಞ್ಞೇಯ್ಯಾ। ದುಕ್ಖಾನುಪಸ್ಸನಾ ಅಭಿಞ್ಞೇಯ್ಯಾ। ಅನತ್ತಾನುಪಸ್ಸನಾ ಅಭಿಞ್ಞೇಯ್ಯಾ। ನಿಬ್ಬಿದಾನುಪಸ್ಸನಾ ಅಭಿಞ್ಞೇಯ್ಯಾ। ವಿರಾಗಾನುಪಸ್ಸನಾ ಅಭಿಞ್ಞೇಯ್ಯಾ। ನಿರೋಧಾನುಪಸ್ಸನಾ ಅಭಿಞ್ಞೇಯ್ಯಾ। ಪಟಿನಿಸ್ಸಗ್ಗಾನುಪಸ್ಸನಾ ಅಭಿಞ್ಞೇಯ್ಯಾ। ಖಯಾನುಪಸ್ಸನಾ ಅಭಿಞ್ಞೇಯ್ಯಾ। ವಯಾನುಪಸ್ಸನಾ ಅಭಿಞ್ಞೇಯ್ಯಾ। ವಿಪರಿಣಾಮಾನುಪಸ್ಸನಾ ಅಭಿಞ್ಞೇಯ್ಯಾ। ಅನಿಮಿತ್ತಾನುಪಸ್ಸನಾ ಅಭಿಞ್ಞೇಯ್ಯಾ। ಅಪ್ಪಣಿಹಿತಾನುಪಸ್ಸನಾ ಅಭಿಞ್ಞೇಯ್ಯಾ। ಸುಞ್ಞತಾನುಪಸ್ಸನಾ ಅಭಿಞ್ಞೇಯ್ಯಾ। ಅಧಿಪಞ್ಞಾಧಮ್ಮವಿಪಸ್ಸನಾ ಅಭಿಞ್ಞೇಯ್ಯಾ। ಯಥಾಭೂತಞಾಣದಸ್ಸನಂ ಅಭಿಞ್ಞೇಯ್ಯಂ। ಆದೀನವಾನುಪಸ್ಸನಾ ಅಭಿಞ್ಞೇಯ್ಯಾ। ಪಟಿಸಙ್ಖಾನುಪಸ್ಸನಾ ಅಭಿಞ್ಞೇಯ್ಯಾ। ವಿವಟ್ಟನಾನುಪಸ್ಸನಾ ಅಭಿಞ್ಞೇಯ್ಯಾ।>
      text <೧೯>, <ಸೋತಾಪತ್ತಿಮಗ್ಗೋ ಅಭಿಞ್ಞೇಯ್ಯೋ। ಸೋತಾಪತ್ತಿಫಲಸಮಾಪತ್ತಿ ಅಭಿಞ್ಞೇಯ್ಯಾ। ಸಕದಾಗಾಮಿಮಗ್ಗೋ ಅಭಿಞ್ಞೇಯ್ಯೋ। ಸಕದಾಗಾಮಿಫಲಸಮಾಪತ್ತಿ ಅಭಿಞ್ಞೇಯ್ಯಾ। ಅನಾಗಾಮಿಮಗ್ಗೋ ಅಭಿಞ್ಞೇಯ್ಯೋ। ಅನಾಗಾಮಿಫಲಸಮಾಪತ್ತಿ ಅಭಿಞ್ಞೇಯ್ಯಾ। ಅರಹತ್ತಮಗ್ಗೋ ಅಭಿಞ್ಞೇಯ್ಯೋ। ಅರಹತ್ತಫಲಸಮಾಪತ್ತಿ ಅಭಿಞ್ಞೇಯ್ಯಾ।>
      text <ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ಅಭಿಞ್ಞೇಯ್ಯಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ಅಭಿಞ್ಞೇಯ್ಯಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ಅಭಿಞ್ಞೇಯ್ಯಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ಅಭಿಞ್ಞೇಯ್ಯಂ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ಅಭಿಞ್ಞೇಯ್ಯಂ। ಅಸ್ಸದ್ಧಿಯೇ ಅಕಮ್ಪಿಯಟ್ಠೇನ ಸದ್ಧಾಬಲಂ ಅಭಿಞ್ಞೇಯ್ಯಂ। ಕೋಸಜ್ಜೇ ಅಕಮ್ಪಿಯಟ್ಠೇನ ವೀರಿಯಬಲಂ ಅಭಿಞ್ಞೇಯ್ಯಂ। ಪಮಾದೇ ಅಕಮ್ಪಿಯಟ್ಠೇನ ಸತಿಬಲಂ ಅಭಿಞ್ಞೇಯ್ಯಂ। ಉದ್ಧಚ್ಚೇ ಅಕಮ್ಪಿಯಟ್ಠೇನ ಸಮಾಧಿಬಲಂ ಅಭಿಞ್ಞೇಯ್ಯಂ। ಅವಿಜ್ಜಾಯ ಅಕಮ್ಪಿಯಟ್ಠೇನ ಪಞ್ಞಾಬಲಂ ಅಭಿಞ್ಞೇಯ್ಯಂ। ಉಪಟ್ಠಾನಟ್ಠೇನ ಸತಿಸಮ್ಬೋಜ್ಝಙ್ಗೋ ಅಭಿಞ್ಞೇಯ್ಯೋ। ಪವಿಚಯಟ್ಠೇನ ಧಮ್ಮವಿಚಯಸಮ್ಬೋಜ್ಝಙ್ಗೋ ಅಭಿಞ್ಞೇಯ್ಯೋ। ಪಗ್ಗಹಟ್ಠೇನ ವೀರಿಯಸಮ್ಬೋಜ್ಝಙ್ಗೋ ಅಭಿಞ್ಞೇಯ್ಯೋ। ಫರಣಟ್ಠೇನ ಪೀತಿಸಮ್ಬೋಜ್ಝಙ್ಗೋ ಅಭಿಞ್ಞೇಯ್ಯೋ। ಉಪಸಮಟ್ಠೇನ ಪಸ್ಸದ್ಧಿಸಮ್ಬೋಜ್ಝಙ್ಗೋ ಅಭಿಞ್ಞೇಯ್ಯೋ। ಅವಿಕ್ಖೇಪಟ್ಠೇನ ಸಮಾಧಿಸಮ್ಬೋಜ್ಝಙ್ಗೋ ಅಭಿಞ್ಞೇಯ್ಯೋ। ಪಟಿಸಙ್ಖಾನಟ್ಠೇನ ಉಪೇಕ್ಖಾಸಮ್ಬೋಜ್ಝಙ್ಗೋ ಅಭಿಞ್ಞೇಯ್ಯೋ।>
      text <ದಸ್ಸನಟ್ಠೇನ ಸಮ್ಮಾದಿಟ್ಠಿ ಅಭಿಞ್ಞೇಯ್ಯಾ। ಅಭಿನಿರೋಪನಟ್ಠೇನ ಸಮ್ಮಾಸಙ್ಕಪ್ಪೋ ಅಭಿಞ್ಞೇಯ್ಯೋ। ಪರಿಗ್ಗಹಟ್ಠೇನ ಸಮ್ಮಾವಾಚಾ ಅಭಿಞ್ಞೇಯ್ಯಾ। ಸಮುಟ್ಠಾನಟ್ಠೇನ ಸಮ್ಮಾಕಮ್ಮನ್ತೋ ಅಭಿಞ್ಞೇಯ್ಯೋ। ವೋದಾನಟ್ಠೇನ ಸಮ್ಮಾಆಜೀವೋ ಅಭಿಞ್ಞೇಯ್ಯೋ। ಪಗ್ಗಹಟ್ಠೇನ ಸಮ್ಮಾವಾಯಾಮೋ ಅಭಿಞ್ಞೇಯ್ಯೋ। ಉಪಟ್ಠಾನಟ್ಠೇನ ಸಮ್ಮಾಸತಿ ಅಭಿಞ್ಞೇಯ್ಯಾ। ಅವಿಕ್ಖೇಪಟ್ಠೇನ ಸಮ್ಮಾಸಮಾಧಿ ಅಭಿಞ್ಞೇಯ್ಯೋ।>
      text <ಆಧಿಪತೇಯ್ಯಟ್ಠೇನ ಇನ್ದ್ರಿಯಾ ಅಭಿಞ್ಞೇಯ್ಯಾ। ಅಕಮ್ಪಿಯಟ್ಠೇನ ಬಲಾ ಅಭಿಞ್ಞೇಯ್ಯಾ। ನಿಯ್ಯಾನಟ್ಠೇನ ಬೋಜ್ಝಙ್ಗಾ ಅಭಿಞ್ಞೇಯ್ಯಾ। ಹೇತುಟ್ಠೇನ ಮಗ್ಗೋ ಅಭಿಞ್ಞೇಯ್ಯೋ। ಉಪಟ್ಠಾನಟ್ಠೇನ ಸತಿಪಟ್ಠಾನಾ ಅಭಿಞ್ಞೇಯ್ಯಾ। ಪದಹನಟ್ಠೇನ ಸಮ್ಮಪ್ಪಧಾನಾ ಅಭಿಞ್ಞೇಯ್ಯಾ। ಇಜ್ಝನಟ್ಠೇನ ಇದ್ಧಿಪಾದಾ ಅಭಿಞ್ಞೇಯ್ಯಾ। ತಥಟ್ಠೇನ ಸಚ್ಚಾ ಅಭಿಞ್ಞೇಯ್ಯಾ। ಅವಿಕ್ಖೇಪಟ್ಠೇನ ಸಮಥೋ ಅಭಿಞ್ಞೇಯ್ಯೋ। ಅನುಪಸ್ಸನಟ್ಠೇನ ವಿಪಸ್ಸನಾ ಅಭಿಞ್ಞೇಯ್ಯಾ। ಏಕರಸಟ್ಠೇನ ಸಮಥವಿಪಸ್ಸನಾ ಅಭಿಞ್ಞೇಯ್ಯಾ। ಅನತಿವತ್ತನಟ್ಠೇನ ಯುಗನದ್ಧಂ ಅಭಿಞ್ಞೇಯ್ಯಂ।>
      text <ಸಂವರಟ್ಠೇನ ಸೀಲವಿಸುದ್ಧಿ ಅಭಿಞ್ಞೇಯ್ಯಾ। ಅವಿಕ್ಖೇಪಟ್ಠೇನ ಚಿತ್ತವಿಸುದ್ಧಿ ಅಭಿಞ್ಞೇಯ್ಯಾ। ದಸ್ಸನಟ್ಠೇನ ದಿಟ್ಠಿವಿಸುದ್ಧಿ ಅಭಿಞ್ಞೇಯ್ಯಾ। ಮುತ್ತಟ್ಠೇನ ವಿಮೋಕ್ಖೋ ಅಭಿಞ್ಞೇಯ್ಯೋ। ಪಟಿವೇಧಟ್ಠೇನ ವಿಜ್ಜಾ ಅಭಿಞ್ಞೇಯ್ಯಾ। ಪರಿಚ್ಚಾಗಟ್ಠೇನ ವಿಮುತ್ತಿ ಅಭಿಞ್ಞೇಯ್ಯಾ। ಸಮುಚ್ಛೇದಟ್ಠೇನ ಖಯೇ ಞಾಣಂ ಅಭಿಞ್ಞೇಯ್ಯಂ। ಪಟಿಪ್ಪಸ್ಸದ್ಧಟ್ಠೇನ ಅನುಪ್ಪಾದೇ ಞಾಣಂ ಅಭಿಞ್ಞೇಯ್ಯಂ।>
      text <೨೦>, <ಛನ್ದೋ ಮೂಲಟ್ಠೇನ ಅಭಿಞ್ಞೇಯ್ಯೋ। ಮನಸಿಕಾರೋ ಸಮುಟ್ಠಾನಟ್ಠೇನ ಅಭಿಞ್ಞೇಯ್ಯೋ। ಫಸ್ಸೋ ಸಮೋಧಾನಟ್ಠೇನ ಅಭಿಞ್ಞೇಯ್ಯೋ। ವೇದನಾ ಸಮೋಸರಣಟ್ಠೇನ ಅಭಿಞ್ಞೇಯ್ಯಾ। ಸಮಾಧಿ ಪಮುಖಟ್ಠೇನ ಅಭಿಞ್ಞೇಯ್ಯೋ। ಸತಿ ಆಧಿಪತೇಯ್ಯಟ್ಠೇನ ಅಭಿಞ್ಞೇಯ್ಯಾ। ಪಞ್ಞಾ ತತುತ್ತರಟ್ಠೇನ ಅಭಿಞ್ಞೇಯ್ಯಾ। ವಿಮುತ್ತಿ ಸಾರಟ್ಠೇನ ಅಭಿಞ್ಞೇಯ್ಯಾ। ಅಮತೋಗಧಂ ನಿಬ್ಬಾನಂ ಪರಿಯೋಸಾನಟ್ಠೇನ ಅಭಿಞ್ಞೇಯ್ಯಂ।>
      text <ಯೇ ಯೇ ಧಮ್ಮಾ ಅಭಿಞ್ಞಾತಾ ಹೋನ್ತಿ ತೇ ತೇ ಧಮ್ಮಾ ಞಾತಾ ಹೋನ್ತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಇಮೇ ಧಮ್ಮಾ ಅಭಿಞ್ಞೇಯ್ಯಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣನ್ತಿ।>
      stand <ದುತಿಯಭಾಣವಾರೋ।>
      text <೨೧>, <ಕಥಂ ಇಮೇ ಧಮ್ಮಾ ಪರಿಞ್ಞೇಯ್ಯಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ॥>
      text <ಏಕೋ ಧಮ್ಮೋ ಪರಿಞ್ಞೇಯ್ಯೋ ಫಸ್ಸೋ ಸಾಸವೋ ಉಪಾದಾನಿಯೋ। ದ್ವೇ ಧಮ್ಮಾ ಪರಿಞ್ಞೇಯ್ಯಾ ನಾಮಞ್ಚ ರೂಪಞ್ಚ। ತಯೋ ಧಮ್ಮಾ ಪರಿಞ್ಞೇಯ್ಯಾ ತಿಸ್ಸೋ ವೇದನಾ। ಚತ್ತಾರೋ ಧಮ್ಮಾ ಪರಿಞ್ಞೇಯ್ಯಾ ಚತ್ತಾರೋ ಆಹಾರಾ। ಪಞ್ಚ ಧಮ್ಮಾ ಪರಿಞ್ಞೇಯ್ಯಾ ಪಞ್ಚುಪಾದಾನಕ್ಖನ್ಧಾ। ಛ ಧಮ್ಮಾ ಪರಿಞ್ಞೇಯ್ಯಾ ಛ ಅಜ್ಝತ್ತಿಕಾನಿ ಆಯತನಾನಿ। ಸತ್ತ ಧಮ್ಮಾ ಪರಿಞ್ಞೇಯ್ಯಾ ಸತ್ತ ವಿಞ್ಞಾಣಟ್ಠಿತಿಯೋ। ಅಟ್ಠ ಧಮ್ಮಾ ಪರಿಞ್ಞೇಯ್ಯಾ ಅಟ್ಠ ಲೋಕಧಮ್ಮಾ। ನವ ಧಮ್ಮಾ ಪರಿಞ್ಞೇಯ್ಯಾ ನವ ಸತ್ತಾವಾಸಾ। ದಸ ಧಮ್ಮಾ ಪರಿಞ್ಞೇಯ್ಯಾ ದಸಾಯತನಾನಿ।>
      text <ಸಬ್ಬಂ। ಭಿಕ್ಖವೇ। ಪರಿಞ್ಞೇಯ್ಯಂ। ಕಿಞ್ಚ। ಭಿಕ್ಖವೇ। ಸಬ್ಬಂ ಪರಿಞ್ಞೇಯ್ಯಂ॥ ಚಕ್ಖು। ಭಿಕ್ಖವೇ। ಪರಿಞ್ಞೇಯ್ಯಂ। ರೂಪಾ ಪರಿಞ್ಞೇಯ್ಯಾ। ಚಕ್ಖುವಿಞ್ಞಾಣಂ ಪರಿಞ್ಞೇಯ್ಯಂ। ಚಕ್ಖುಸಮ್ಫಸ್ಸೋ ಪರಿಞ್ಞೇಯ್ಯೋ। ಯಮ್ಪಿದಂ ಚಕ್ಖುಸಮ್ಫಸ್ಸಪಚ್ಚಯಾ ಉಪ್ಪಜ್ಜತಿ ವೇದಯಿತಂ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ। ತಮ್ಪಿ ಪರಿಞ್ಞೇಯ್ಯಂ। ಸೋತಂ ಪರಿಞ್ಞೇಯ್ಯಂ। ಸದ್ದಾ ಪರಿಞ್ಞೇಯ್ಯಾ…ಪೇ॰… ಘಾನಂ ಪರಿಞ್ಞೇಯ್ಯಂ। ಗನ್ಧಾ ಪರಿಞ್ಞೇಯ್ಯಾ… ಜಿವ್ಹಾ ಪರಿಞ್ಞೇಯ್ಯಾ। ರಸಾ ಪರಿಞ್ಞೇಯ್ಯಾ… ಕಾಯೋ ಪರಿಞ್ಞೇಯ್ಯೋ। ಫೋಟ್ಠಬ್ಬಾ ಪರಿಞ್ಞೇಯ್ಯಾ…ಪೇ॰… ಮನೋ ಪರಿಞ್ಞೇಯ್ಯೋ। ಧಮ್ಮಾ ಪರಿಞ್ಞೇಯ್ಯಾ… ಮನೋವಿಞ್ಞಾಣಂ ಪರಿಞ್ಞೇಯ್ಯಂ। ಮನೋಸಮ್ಫಸ್ಸೋ ಪರಿಞ್ಞೇಯ್ಯೋ। ಯಮ್ಪಿದಂ ಮನೋಸಮ್ಫಸ್ಸಪಚ್ಚಯಾ ಉಪ್ಪಜ್ಜತಿ ವೇದಯಿತಂ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ। ತಮ್ಪಿ ಪರಿಞ್ಞೇಯ್ಯಂ। ರೂಪಂ ಪರಿಞ್ಞೇಯ್ಯಂ…ಪೇ॰… ವೇದನಾ ಪರಿಞ್ಞೇಯ್ಯಾ… ಸಞ್ಞಾ ಪರಿಞ್ಞೇಯ್ಯಾ… ಸಙ್ಖಾರಾ ಪರಿಞ್ಞೇಯ್ಯಾ… ವಿಞ್ಞಾಣಂ ಪರಿಞ್ಞೇಯ್ಯಂ… ಚಕ್ಖು ಪರಿಞ್ಞೇಯ್ಯಂ…ಪೇ॰… ಜರಾಮರಣಂ ಪರಿಞ್ಞೇಯ್ಯಂ… ಅಮತೋಗಧಂ ನಿಬ್ಬಾನಂ ಪರಿಯೋಸಾನಟ್ಠೇನ ಪರಿಞ್ಞೇಯ್ಯಂ। ಯೇಸಂ ಯೇಸಂ ಧಮ್ಮಾನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ತೇ ತೇ ಧಮ್ಮಾ ಪಟಿಲದ್ಧಾ ಹೋನ್ತಿ। ಏವಂ ತೇ ಧಮ್ಮಾ ಪರಿಞ್ಞಾತಾ ಚೇವ ಹೋನ್ತಿ ತೀರಿತಾ ಚ।>
      text <೨೨>, <ನೇಕ್ಖಮ್ಮಂ ಪಟಿಲಾಭತ್ಥಾಯ ವಾಯಮನ್ತಸ್ಸ ನೇಕ್ಖಮ್ಮಂ ಪಟಿಲದ್ಧಂ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಅಬ್ಯಾಪಾದಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಅಬ್ಯಾಪಾದೋ ಪಟಿಲದ್ಧೋ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಆಲೋಕಸಞ್ಞಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಆಲೋಕಸಞ್ಞಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಅವಿಕ್ಖೇಪಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಅವಿಕ್ಖೇಪೋ ಪಟಿಲದ್ಧೋ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಧಮ್ಮವವತ್ಥಾನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಧಮ್ಮವವತ್ಥಾನಂ ಪಟಿಲದ್ಧಂ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಞಾಣಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಞಾಣಂ ಪಟಿಲದ್ಧಂ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಪಾಮೋಜ್ಜಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಪಾಮೋಜ್ಜಂ ಪಟಿಲದ್ಧಂ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ।>
      text <ಪಠಮಂ ಝಾನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಪಠಮಂ ಝಾನಂ ಪಟಿಲದ್ಧಂ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ದುತಿಯಂ ಝಾನಂ…ಪೇ॰… ತತಿಯಂ ಝಾನಂ… ಚತುತ್ಥಂ ಝಾನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಚತುತ್ಥಂ ಝಾನಂ ಪಟಿಲದ್ಧಂ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಆಕಾಸಾನಞ್ಚಾಯತನಸಮಾಪತ್ತಿಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಆಕಾಸಾನಞ್ಚಾಯತನಸಮಾಪತ್ತಿ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ವಿಞ್ಞಾಣಞ್ಚಾಯತನಸಮಾಪತ್ತಿಂ ಪಟಿಲಾಭತ್ಥಾಯ ವಾಯಮನ್ತಸ್ಸ ವಿಞ್ಞಾಣಞ್ಚಾಯತನಸಮಾಪತ್ತಿ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಆಕಿಞ್ಚಞ್ಞಾಯತನಸಮಾಪತ್ತಿಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಆಕಿಞ್ಚಞ್ಞಾಯತನಸಮಾಪತ್ತಿ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಂ ಪಟಿಲಾಭತ್ಥಾಯ ವಾಯಮನ್ತಸ್ಸ ನೇವಸಞ್ಞಾನಾಸಞ್ಞಾಯತನಸಮಾಪತ್ತಿ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ।>
      text <ಅನಿಚ್ಚಾನುಪಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಅನಿಚ್ಚಾನುಪಸ್ಸನಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ದುಕ್ಖಾನುಪಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ದುಕ್ಖಾನುಪಸ್ಸನಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಅನತ್ತಾನುಪಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಅನತ್ತಾನುಪಸ್ಸನಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ನಿಬ್ಬಿದಾನುಪಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ನಿಬ್ಬಿದಾನುಪಸ್ಸನಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ವಿರಾಗಾನುಪಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ವಿರಾಗಾನುಪಸ್ಸನಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ನಿರೋಧಾನುಪಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ನಿರೋಧಾನುಪಸ್ಸನಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಪಟಿನಿಸ್ಸಗ್ಗಾನುಪಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಪಟಿನಿಸ್ಸಗ್ಗಾನುಪಸ್ಸನಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಖಯಾನುಪಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಖಯಾನುಪಸ್ಸನಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ವಯಾನುಪಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ವಯಾನುಪಸ್ಸನಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ವಿಪರಿಣಾಮಾನುಪಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ವಿಪರಿಣಾಮಾನುಪಸ್ಸನಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಅನಿಮಿತ್ತಾನುಪಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಅನಿಮಿತ್ತಾನುಪಸ್ಸನಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಅಪ್ಪಣಿಹಿತಾನುಪಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಅಪ್ಪಣಿಹಿತಾನುಪಸ್ಸನಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಸುಞ್ಞತಾನುಪಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಸುಞ್ಞತಾನುಪಸ್ಸನಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ।>
      text <ಅಧಿಪಞ್ಞಾಧಮ್ಮವಿಪಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಅಧಿಪಞ್ಞಾಧಮ್ಮವಿಪಸ್ಸನಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಯಥಾಭೂತಞಾಣದಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಯಥಾಭೂತಞಾಣದಸ್ಸನಂ ಪಟಿಲದ್ಧಂ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಆದೀನವಾನುಪಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಆದೀನವಾನುಪಸ್ಸನಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಪಟಿಸಙ್ಖಾನುಪಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಪಟಿಸಙ್ಖಾನುಪಸ್ಸನಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ವಿವಟ್ಟನಾನುಪಸ್ಸನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ವಿವಟ್ಟನಾನುಪಸ್ಸನಾ ಪಟಿಲದ್ಧಾ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ।>
      text <ಸೋತಾಪತ್ತಿಮಗ್ಗಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಸೋತಾಪತ್ತಿಮಗ್ಗೋ ಪಟಿಲದ್ಧೋ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಸಕದಾಗಾಮಿಮಗ್ಗಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಸಕದಾಗಾಮಿಮಗ್ಗೋ ಪಟಿಲದ್ಧೋ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಅನಾಗಾಮಿಮಗ್ಗಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಅನಾಗಾಮಿಮಗ್ಗೋ ಪಟಿಲದ್ಧೋ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ। ಅರಹತ್ತಮಗ್ಗಂ ಪಟಿಲಾಭತ್ಥಾಯ ವಾಯಮನ್ತಸ್ಸ ಅರಹತ್ತಮಗ್ಗೋ ಪಟಿಲದ್ಧೋ ಹೋತಿ। ಏವಂ ಸೋ ಧಮ್ಮೋ ಪರಿಞ್ಞಾತೋ ಚೇವ ಹೋತಿ ತೀರಿತೋ ಚ।>
      text <ಯೇಸಂ ಯೇಸಂ ಧಮ್ಮಾನಂ ಪಟಿಲಾಭತ್ಥಾಯ ವಾಯಮನ್ತಸ್ಸ ತೇ ತೇ ಧಮ್ಮಾ ಪಟಿಲದ್ಧಾ ಹೋನ್ತಿ। ಏವಂ ತೇ ಧಮ್ಮಾ ಪರಿಞ್ಞಾತಾ ಚೇವ ಹೋನ್ತಿ ತೀರಿತಾ ಚ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಇಮೇ ಧಮ್ಮಾ ಪರಿಞ್ಞೇಯ್ಯಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣನ್ತಿ।>
      text <೨೩>, <ಕಥಂ ಇಮೇ ಧಮ್ಮಾ ಪಹಾತಬ್ಬಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ॥>
      text <ಏಕೋ ಧಮ್ಮೋ ಪಹಾತಬ್ಬೋ ಅಸ್ಮಿಮಾನೋ। ದ್ವೇ ಧಮ್ಮಾ ಪಹಾತಬ್ಬಾ ಅವಿಜ್ಜಾ ಚ ಭವತಣ್ಹಾ ಚ। ತಯೋ ಧಮ್ಮಾ ಪಹಾತಬ್ಬಾ ತಿಸ್ಸೋ ತಣ್ಹಾ। ಚತ್ತಾರೋ ಧಮ್ಮಾ ಪಹಾತಬ್ಬಾ ಚತ್ತಾರೋ ಓಘಾ। ಪಞ್ಚ ಧಮ್ಮಾ ಪಹಾತಬ್ಬಾ ಪಞ್ಚ ನೀವರಣಾನಿ। ಛ ಧಮ್ಮಾ ಪಹಾತಬ್ಬಾ ಛ ತಣ್ಹಾಕಾಯಾ। ಸತ್ತ ಧಮ್ಮಾ ಪಹಾತಬ್ಬಾ ಸತ್ತಾನುಸಯಾ। ಅಟ್ಠ ಧಮ್ಮಾ ಪಹಾತಬ್ಬಾ ಅಟ್ಠ ಮಿಚ್ಛತ್ತಾ। ನವ ಧಮ್ಮಾ ಪಹಾತಬ್ಬಾ ನವ ತಣ್ಹಾಮೂಲಕಾ। ದಸ ಧಮ್ಮಾ ಪಹಾತಬ್ಬಾ ದಸ ಮಿಚ್ಛತ್ತಾ।>
      text <೨೪>, <ದ್ವೇ ಪಹಾನಾನಿ ಸಮುಚ್ಛೇದಪ್ಪಹಾನಂ। ಪಟಿಪ್ಪಸ್ಸದ್ಧಿಪ್ಪಹಾನಂ। ಸಮುಚ್ಛೇದಪ್ಪಹಾನಞ್ಚ ಲೋಕುತ್ತರಂ ಖಯಗಾಮಿಮಗ್ಗಂ ಭಾವಯತೋ। ಪಟಿಪ್ಪಸ್ಸದ್ಧಿಪ್ಪಹಾನಞ್ಚ ಫಲಕ್ಖಣೇ। ತೀಣಿ ಪಹಾನಾನಿ ಕಾಮಾನಮೇತಂ ನಿಸ್ಸರಣಂ ಯದಿದಂ ನೇಕ್ಖಮ್ಮಂ। ರೂಪಾನಮೇತಂ ನಿಸ್ಸರಣಂ ಯದಿದಂ ಆರುಪ್ಪಂ। ಯಂ ಖೋ ಪನ ಕಿಞ್ಚಿ ಭೂತಂ ಸಙ್ಖತಂ ಪಟಿಚ್ಚಸಮುಪ್ಪನ್ನಂ। ನಿರೋಧೋ ತಸ್ಸ ನಿಸ್ಸರಣಂ। ನೇಕ್ಖಮ್ಮಂ ಪಟಿಲದ್ಧಸ್ಸ ಕಾಮಾ ಪಹೀನಾ ಚೇವ ಹೋನ್ತಿ ಪರಿಚ್ಚತ್ತಾ ಚ। ಆರುಪ್ಪಂ ಪಟಿಲದ್ಧಸ್ಸ ರೂಪಾ ಪಹೀನಾ ಚೇವ ಹೋನ್ತಿ ಪರಿಚ್ಚತ್ತಾ ಚ। ನಿರೋಧಂ ಪಟಿಲದ್ಧಸ್ಸ ಸಙ್ಖಾರಾ ಪಹೀನಾ ಚೇವ ಹೋನ್ತಿ ಪರಿಚ್ಚತ್ತಾ ಚ। ಚತ್ತಾರಿ ಪಹಾನಾನಿ ದುಕ್ಖಸಚ್ಚಂ ಪರಿಞ್ಞಾಪಟಿವೇಧಂ ಪಟಿವಿಜ್ಝನ್ತೋ ಪಜಹತಿ। ಸಮುದಯಸಚ್ಚಂ ಪಹಾನಪಟಿವೇಧಂ ಪಟಿವಿಜ್ಝನ್ತೋ ಪಜಹತಿ। ನಿರೋಧಸಚ್ಚಂ ಸಚ್ಛಿಕಿರಿಯಾಪಟಿವೇಧಂ ಪಟಿವಿಜ್ಝನ್ತೋ ಪಜಹತಿ। ಮಗ್ಗಸಚ್ಚಂ ಭಾವನಾಪಟಿವೇಧಂ ಪಟಿವಿಜ್ಝನ್ತೋ ಪಜಹತಿ। ಪಞ್ಚ ಪಹಾನಾನಿ ವಿಕ್ಖಮ್ಭನಪ್ಪಹಾನಂ। ತದಙ್ಗಪ್ಪಹಾನಂ। ಸಮುಚ್ಛೇದಪ್ಪಹಾನಂ। ಪಟಿಪ್ಪಸ್ಸದ್ಧಿಪ್ಪಹಾನಂ। ನಿಸ್ಸರಣಪ್ಪಹಾನಂ। ವಿಕ್ಖಮ್ಭನಪ್ಪಹಾನಞ್ಚ ನೀವರಣಾನಂ ಪಠಮಂ ಝಾನಂ ಭಾವಯತೋ। ತದಙ್ಗಪ್ಪಹಾನಞ್ಚ ದಿಟ್ಠಿಗತಾನಂ ನಿಬ್ಬೇಧಭಾಗಿಯಂ ಸಮಾಧಿಂ ಭಾವಯತೋ। ಸಮುಚ್ಛೇದಪ್ಪಹಾನಞ್ಚ ಲೋಕುತ್ತರಂ ಖಯಗಾಮಿಮಗ್ಗಂ ಭಾವಯತೋ। ಪಟಿಪ್ಪಸ್ಸದ್ಧಿಪ್ಪಹಾನಞ್ಚ ಫಲಕ್ಖಣೇ। ನಿಸ್ಸರಣಪ್ಪಹಾನಞ್ಚ ನಿರೋಧೋ ನಿಬ್ಬಾನಂ।>
      text <ಸಬ್ಬಂ। ಭಿಕ್ಖವೇ। ಪಹಾತಬ್ಬಂ। ಕಿಞ್ಚ। ಭಿಕ್ಖವೇ। ಸಬ್ಬಂ ಪಹಾತಬ್ಬಂ॥ ಚಕ್ಖು। ಭಿಕ್ಖವೇ। ಪಹಾತಬ್ಬಂ। ರೂಪಾ ಪಹಾತಬ್ಬಾ। ಚಕ್ಖುವಿಞ್ಞಾಣಂ ಪಹಾತಬ್ಬಂ। ಚಕ್ಖುಸಮ್ಫಸ್ಸೋ ಪಹಾತಬ್ಬೋ। ಯಮ್ಪಿದಂ ಚಕ್ಖುಸಮ್ಫಸ್ಸಪಚ್ಚಯಾ ಉಪ್ಪಜ್ಜತಿ ವೇದಯಿತಂ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ। ತಮ್ಪಿ ಪಹಾತಬ್ಬಂ। ಸೋತಂ ಪಹಾತಬ್ಬಂ। ಸದ್ದಾ ಪಹಾತಬ್ಬಾ…ಪೇ॰… ಘಾನಂ ಪಹಾತಬ್ಬಂ। ಗನ್ಧಾ ಪಹಾತಬ್ಬಾ… ಜಿವ್ಹಾ ಪಹಾತಬ್ಬಾ। ರಸಾ ಪಹಾತಬ್ಬಾ… ಕಾಯೋ ಪಹಾತಬ್ಬೋ। ಫೋಟ್ಠಬ್ಬಾ ಪಹಾತಬ್ಬಾ… ಮನೋ ಪಹಾತಬ್ಬೋ। ಧಮ್ಮಾ ಪಹಾತಬ್ಬಾ… ಮನೋವಿಞ್ಞಾಣಂ ಪಹಾತಬ್ಬಂ।… ಮನೋಸಮ್ಫಸ್ಸೋ ಪಹಾತಬ್ಬೋ। ಯಮ್ಪಿದಂ ಮನೋಸಮ್ಫಸ್ಸಪಚ್ಚಯಾ ಉಪ್ಪಜ್ಜತಿ ವೇದಯಿತಂ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ। ತಮ್ಪಿ ಪಹಾತಬ್ಬಂ। ರೂಪಂ ಪಸ್ಸನ್ತೋ ಪಜಹತಿ। ವೇದನಂ ಪಸ್ಸನ್ತೋ ಪಜಹತಿ। ಸಞ್ಞಂ ಪಸ್ಸನ್ತೋ ಪಜಹತಿ। ಸಙ್ಖಾರೇ ಪಸ್ಸನ್ತೋ ಪಜಹತಿ। ವಿಞ್ಞಾಣಂ ಪಸ್ಸನ್ತೋ ಪಜಹತಿ। ಚಕ್ಖುಂ…ಪೇ॰… ಜರಾಮರಣಂ…ಪೇ॰… ಅಮತೋಗಧಂ ನಿಬ್ಬಾನಂ ಪರಿಯೋಸಾನಟ್ಠೇನ ಪಸ್ಸನ್ತೋ ಪಜಹತಿ। ಯೇ ಯೇ ಧಮ್ಮಾ ಪಹೀನಾ ಹೋನ್ತಿ ತೇ ತೇ ಧಮ್ಮಾ ಪರಿಚ್ಚತ್ತಾ ಹೋನ್ತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಇಮೇ ಧಮ್ಮಾ ಪಹಾತಬ್ಬಾತಿ ಸೋತಾವಧಾನಂ। ತಂ ಪಜಾನನಾ ಪಞ್ಞಾ ಸುತಮಯೇ ಞಾಣನ್ತಿ।>
      stand <ತತಿಯಭಾಣವಾರೋ।>
      text <೨೫>, <ಕಥಂ ಇಮೇ ಧಮ್ಮಾ ಭಾವೇತಬ್ಬಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ॥>
      text <ಏಕೋ ಧಮ್ಮೋ ಭಾವೇತಬ್ಬೋ ಕಾಯಗತಾಸತಿ ಸಾತಸಹಗತಾ। ದ್ವೇ ಧಮ್ಮಾ ಭಾವೇತಬ್ಬಾ ಸಮಥೋ ಚ ವಿಪಸ್ಸನಾ ಚ। ತಯೋ ಧಮ್ಮಾ ಭಾವೇತಬ್ಬಾ ತಯೋ ಸಮಾಧೀ। ಚತ್ತಾರೋ ಧಮ್ಮಾ ಭಾವೇತಬ್ಬಾ ಚತ್ತಾರೋ ಸತಿಪಟ್ಠಾನಾ। ಪಞ್ಚ ಧಮ್ಮಾ ಭಾವೇತಬ್ಬಾ ಪಞ್ಚಙ್ಗಿಕೋ ಸಮಾಧಿ। ಛ ಧಮ್ಮಾ ಭಾವೇತಬ್ಬಾ ಛ ಅನುಸ್ಸತಿಟ್ಠಾನಾನಿ। ಸತ್ತ ಧಮ್ಮಾ ಭಾವೇತಬ್ಬಾ ಸತ್ತ ಬೋಜ್ಝಙ್ಗಾ। ಅಟ್ಠ ಧಮ್ಮಾ ಭಾವೇತಬ್ಬಾ ಅರಿಯೋ ಅಟ್ಠಙ್ಗಿಕೋ ಮಗ್ಗೋ। ನವ ಧಮ್ಮಾ ಭಾವೇತಬ್ಬಾ ನವ ಪಾರಿಸುದ್ಧಿಪಧಾನಿಯಙ್ಗಾನಿ। ದಸ ಧಮ್ಮಾ ಭಾವೇತಬ್ಬಾ ದಸ ಕಸಿಣಾಯತನಾನಿ।>
      text <೨೬>, <ದ್ವೇ ಭಾವನಾ ಲೋಕಿಯಾ ಚ ಭಾವನಾ। ಲೋಕುತ್ತರಾ ಚ ಭಾವನಾ। ತಿಸ್ಸೋ ಭಾವನಾ ರೂಪಾವಚರಕುಸಲಾನಂ ಧಮ್ಮಾನಂ ಭಾವನಾ। ಅರೂಪಾವಚರಕುಸಲಾನಂ ಧಮ್ಮಾನಂ ಭಾವನಾ। ಅಪರಿಯಾಪನ್ನಕುಸಲಾನಂ ಧಮ್ಮಾನಂ ಭಾವನಾ। ರೂಪಾವಚರಕುಸಲಾನಂ ಧಮ್ಮಾನಂ ಭಾವನಾ ಅತ್ಥಿ ಹೀನಾ। ಅತ್ಥಿ ಮಜ್ಝಿಮಾ। ಅತ್ಥಿ ಪಣೀತಾ। ಅರೂಪಾವಚರಕುಸಲಾನಂ ಧಮ್ಮಾನಂ ಭಾವನಾ ಅತ್ಥಿ ಹೀನಾ। ಅತ್ಥಿ ಮಜ್ಝಿಮಾ। ಅತ್ಥಿ ಪಣೀತಾ। ಅಪರಿಯಾಪನ್ನಕುಸಲಾನಂ ಧಮ್ಮಾನಂ ಭಾವನಾ ಪಣೀತಾ।>
      text <೨೭>, <ಚತಸ್ಸೋ ಭಾವನಾ ದುಕ್ಖಸಚ್ಚಂ ಪರಿಞ್ಞಾಪಟಿವೇಧಂ ಪಟಿವಿಜ್ಝನ್ತೋ ಭಾವೇತಿ। ಸಮುದಯಸಚ್ಚಂ ಪಹಾನಪ್ಪಟಿವೇಧಂ ಪಟಿವಿಜ್ಝನ್ತೋ ಭಾವೇತಿ। ನಿರೋಧಸಚ್ಚಂ ಸಚ್ಛಿಕಿರಿಯಾಪಟಿವೇಧಂ ಪಟಿವಿಜ್ಝನ್ತೋ ಭಾವೇತಿ। ಮಗ್ಗಸಚ್ಚಂ ಭಾವನಾಪಟಿವೇಧಂ ಪಟಿವಿಜ್ಝನ್ತೋ ಭಾವೇತಿ। ಇಮಾ ಚತಸ್ಸೋ ಭಾವನಾ।>
      text <ಅಪರಾಪಿ ಚತಸ್ಸೋ ಭಾವನಾ ಏಸನಾಭಾವನಾ। ಪಟಿಲಾಭಾಭಾವನಾ। ಏಕರಸಾಭಾವನಾ। ಆಸೇವನಾಭಾವನಾ। ಕತಮಾ ಏಸನಾಭಾವನಾ॥ ಸಬ್ಬೇಸಂ ಸಮಾಧಿಂ ಸಮಾಪಜ್ಜನ್ತಾನಂ ತತ್ಥ ಜಾತಾ ಧಮ್ಮಾ ಏಕರಸಾ ಹೋನ್ತೀತಿ ಅಯಂ ಏಸನಾಭಾವನಾ। ಕತಮಾ ಪಟಿಲಾಭಾಭಾವನಾ॥ ಸಬ್ಬೇಸಂ ಸಮಾಧಿಂ ಸಮಾಪನ್ನಾನಂ ತತ್ಥ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ಅಯಂ ಪಟಿಲಾಭಾಭಾವನಾ। ಕತಮಾ ಏಕರಸಾಭಾವನಾ॥ ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ಭಾವಯತೋ ಸದ್ಧಿನ್ದ್ರಿಯಸ್ಸ ವಸೇನ ಚತ್ತಾರಿ ಇನ್ದ್ರಿಯಾನಿ ಏಕರಸಾ ಹೋನ್ತೀತಿ ಇನ್ದ್ರಿಯಾನಂ ಏಕರಸಟ್ಠೇನ ಭಾವನಾ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ಭಾವಯತೋ ವೀರಿಯಿನ್ದ್ರಿಯಸ್ಸ ವಸೇನ ಚತ್ತಾರಿ ಇನ್ದ್ರಿಯಾನಿ ಏಕರಸಾ ಹೋನ್ತೀತಿ ಇನ್ದ್ರಿಯಾನಂ ಏಕರಸಟ್ಠೇನ ಭಾವನಾ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ಭಾವಯತೋ ಸತಿನ್ದ್ರಿಯಸ್ಸ ವಸೇನ ಚತ್ತಾರಿ ಇನ್ದ್ರಿಯಾನಿ ಏಕರಸಾ ಹೋನ್ತೀತಿ ಇನ್ದ್ರಿಯಾನಂ ಏಕರಸಟ್ಠೇನ ಭಾವನಾ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ಭಾವಯತೋ ಸಮಾಧಿನ್ದ್ರಿಯಸ್ಸ ವಸೇನ ಚತ್ತಾರಿ ಇನ್ದ್ರಿಯಾನಿ ಏಕರಸಾ ಹೋನ್ತೀತಿ ಇನ್ದ್ರಿಯಾನಂ ಏಕರಸಟ್ಠೇನ ಭಾವನಾ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ಭಾವಯತೋ ಪಞ್ಞಿನ್ದ್ರಿಯಸ್ಸ ವಸೇನ ಚತ್ತಾರಿ ಇನ್ದ್ರಿಯಾನಿ ಏಕರಸಾ ಹೋನ್ತೀತಿ ಇನ್ದ್ರಿಯಾನಂ ಏಕರಸಟ್ಠೇನ ಭಾವನಾ।>
      text <ಅಸ್ಸದ್ಧಿಯೇ ಅಕಮ್ಪಿಯಟ್ಠೇನ ಸದ್ಧಾಬಲಂ ಭಾವಯತೋ ಸದ್ಧಾಬಲಸ್ಸ ವಸೇನ ಚತ್ತಾರಿ ಬಲಾನಿ ಏಕರಸಾ ಹೋನ್ತೀತಿ ಬಲಾನಂ ಏಕರಸಟ್ಠೇನ ಭಾವನಾ। ಕೋಸಜ್ಜೇ ಅಕಮ್ಪಿಯಟ್ಠೇನ ವೀರಿಯಬಲಂ ಭಾವಯತೋ ವೀರಿಯಬಲಸ್ಸ ವಸೇನ ಚತ್ತಾರಿ ಬಲಾನಿ ಏಕರಸಾ ಹೋನ್ತೀತಿ ಬಲಾನಂ ಏಕರಸಟ್ಠೇನ ಭಾವನಾ। ಪಮಾದೇ ಅಕಮ್ಪಿಯಟ್ಠೇನ ಸತಿಬಲಂ ಭಾವಯತೋ ಸತಿಬಲಸ್ಸ ವಸೇನ ಚತ್ತಾರಿ ಬಲಾನಿ ಏಕರಸಾ ಹೋನ್ತೀತಿ ಬಲಾನಂ ಏಕರಸಟ್ಠೇನ ಭಾವನಾ। ಉದ್ಧಚ್ಚೇ ಅಕಮ್ಪಿಯಟ್ಠೇನ ಸಮಾಧಿಬಲಂ ಭಾವಯತೋ ಸಮಾಧಿಬಲಸ್ಸ ವಸೇನ ಚತ್ತಾರಿ ಬಲಾನಿ ಏಕರಸಾ ಹೋನ್ತೀತಿ ಬಲಾನಂ ಏಕರಸಟ್ಠೇನ ಭಾವನಾ। ಅವಿಜ್ಜಾಯ ಅಕಮ್ಪಿಯಟ್ಠೇನ ಪಞ್ಞಾಬಲಂ ಭಾವಯತೋ ಪಞ್ಞಾಬಲಸ್ಸ ವಸೇನ ಚತ್ತಾರಿ ಬಲಾನಿ ಏಕರಸಾ ಹೋನ್ತೀತಿ ಬಲಾನಂ ಏಕರಸಟ್ಠೇನ ಭಾವನಾ।>
      text <ಉಪಟ್ಠಾನಟ್ಠೇನ ಸತಿಸಮ್ಬೋಜ್ಝಙ್ಗಂ ಭಾವಯತೋ ಸತಿಸಮ್ಬೋಜ್ಝಙ್ಗಸ್ಸ ವಸೇನ ಛ ಬೋಜ್ಝಙ್ಗಾ ಏಕರಸಾ ಹೋನ್ತೀತಿ ಬೋಜ್ಝಙ್ಗಾನಂ ಏಕರಸಟ್ಠೇನ ಭಾವನಾ। ಪವಿಚಯಟ್ಠೇನ ಧಮ್ಮವಿಚಯಸಮ್ಬೋಜ್ಝಙ್ಗಂ ಭಾವಯತೋ ಧಮ್ಮವಿಚಯಸಮ್ಬೋಜ್ಝಙ್ಗಸ್ಸ ವಸೇನ ಛ ಬೋಜ್ಝಙ್ಗಾ ಏಕರಸಾ ಹೋನ್ತೀತಿ ಬೋಜ್ಝಙ್ಗಾನಂ ಏಕರಸಟ್ಠೇನ ಭಾವನಾ। ಪಗ್ಗಹಟ್ಠೇನ ವೀರಿಯಸಮ್ಬೋಜ್ಝಙ್ಗಂ ಭಾವಯತೋ ವೀರಿಯಸಮ್ಬೋಜ್ಝಙ್ಗಸ್ಸ ವಸೇನ ಛ ಬೋಜ್ಝಙ್ಗಾ ಏಕರಸಾ ಹೋನ್ತೀತಿ ಬೋಜ್ಝಙ್ಗಾನಂ ಏಕರಸಟ್ಠೇನ ಭಾವನಾ। ಫರಣಟ್ಠೇನ ಪೀತಿಸಮ್ಬೋಜ್ಝಙ್ಗಂ ಭಾವಯತೋ ಪೀತಿಸಮ್ಬೋಜ್ಝಙ್ಗಸ್ಸ ವಸೇನ ಛ ಬೋಜ್ಝಙ್ಗಾ ಏಕರಸಾ ಹೋನ್ತೀತಿ ಬೋಜ್ಝಙ್ಗಾನಂ ಏಕರಸಟ್ಠೇನ ಭಾವನಾ। ಉಪಸಮಟ್ಠೇನ ಪಸ್ಸದ್ಧಿಸಮ್ಬೋಜ್ಝಙ್ಗಂ ಭಾವಯತೋ ಪಸ್ಸದ್ಧಿಸಮ್ಬೋಜ್ಝಙ್ಗಸ್ಸ ವಸೇನ ಛ ಬೋಜ್ಝಙ್ಗಾ ಏಕರಸಾ ಹೋನ್ತೀತಿ ಬೋಜ್ಝಙ್ಗಾನಂ ಏಕರಸಟ್ಠೇನ ಭಾವನಾ। ಅವಿಕ್ಖೇಪಟ್ಠೇನ ಸಮಾಧಿಸಮ್ಬೋಜ್ಝಙ್ಗಂ ಭಾವಯತೋ ಸಮಾಧಿಸಮ್ಬೋಜ್ಝಙ್ಗಸ್ಸ ವಸೇನ ಛ ಬೋಜ್ಝಙ್ಗಾ ಏಕರಸಾ ಹೋನ್ತೀತಿ ಬೋಜ್ಝಙ್ಗಾನಂ ಏಕರಸಟ್ಠೇನ ಭಾವನಾ। ಪಟಿಸಙ್ಖಾನಟ್ಠೇನ ಉಪೇಕ್ಖಾಸಮ್ಬೋಜ್ಝಙ್ಗಂ ಭಾವಯತೋ ಉಪೇಕ್ಖಾಸಮ್ಬೋಜ್ಝಙ್ಗಸ್ಸ ವಸೇನ ಛ ಬೋಜ್ಝಙ್ಗಾ ಏಕರಸಾ ಹೋನ್ತೀತಿ ಬೋಜ್ಝಙ್ಗಾನಂ ಏಕರಸಟ್ಠೇನ ಭಾವನಾ।>
      text <ದಸ್ಸನಟ್ಠೇನ ಸಮ್ಮಾದಿಟ್ಠಿಂ ಭಾವಯತೋ ಸಮ್ಮಾದಿಟ್ಠಿಯಾ ವಸೇನ ಸತ್ತ ಮಗ್ಗಙ್ಗಾ ಏಕರಸಾ ಹೋನ್ತೀತಿ ಮಗ್ಗಙ್ಗಾನಂ ಏಕರಸಟ್ಠೇನ ಭಾವನಾ। ಅಭಿನಿರೋಪನಟ್ಠೇನ ಸಮ್ಮಾಸಙ್ಕಪ್ಪಂ ಭಾವಯತೋ ಸಮ್ಮಾಸಙ್ಕಪ್ಪಸ್ಸ ವಸೇನ ಸತ್ತ ಮಗ್ಗಙ್ಗಾ ಏಕರಸಾ ಹೋನ್ತೀತಿ ಮಗ್ಗಙ್ಗಾನಂ ಏಕರಸಟ್ಠೇನ ಭಾವನಾ। ಪರಿಗ್ಗಹಟ್ಠೇನ ಸಮ್ಮಾವಾಚಂ ಭಾವಯತೋ ಸಮ್ಮಾವಾಚಾಯ ವಸೇನ ಸತ್ತ ಮಗ್ಗಙ್ಗಾ ಏಕರಸಾ ಹೋನ್ತೀತಿ ಮಗ್ಗಙ್ಗಾನಂ ಏಕರಸಟ್ಠೇನ ಭಾವನಾ। ಸಮುಟ್ಠಾನಟ್ಠೇನ ಸಮ್ಮಾಕಮ್ಮನ್ತಂ ಭಾವಯತೋ ಸಮ್ಮಾಕಮ್ಮನ್ತಸ್ಸ ವಸೇನ ಸತ್ತ ಮಗ್ಗಙ್ಗಾ ಏಕರಸಾ ಹೋನ್ತೀತಿ ಮಗ್ಗಙ್ಗಾನಂ ಏಕರಸಟ್ಠೇನ ಭಾವನಾ। ವೋದಾನಟ್ಠೇನ ಸಮ್ಮಾಆಜೀವಂ ಭಾವಯತೋ ಸಮ್ಮಾಆಜೀವಸ್ಸ ವಸೇನ ಸತ್ತ ಮಗ್ಗಙ್ಗಾ ಏಕರಸಾ ಹೋನ್ತೀತಿ ಮಗ್ಗಙ್ಗಾನಂ ಏಕರಸಟ್ಠೇನ ಭಾವನಾ। ಪಗ್ಗಹಟ್ಠೇನ ಸಮ್ಮಾವಾಯಾಮಂ ಭಾವಯತೋ ಸಮ್ಮಾವಾಯಾಮಸ್ಸ ವಸೇನ ಸತ್ತ ಮಗ್ಗಙ್ಗಾ ಏಕರಸಾ ಹೋನ್ತೀತಿ ಮಗ್ಗಙ್ಗಾನಂ ಏಕರಸಟ್ಠೇನ ಭಾವನಾ। ಉಪಟ್ಠಾನಟ್ಠೇನ ಸಮ್ಮಾಸತಿಂ ಭಾವಯತೋ ಸಮ್ಮಾಸತಿಯಾ ವಸೇನ ಸತ್ತ ಮಗ್ಗಙ್ಗಾ ಏಕರಸಾ ಹೋನ್ತೀತಿ ಮಗ್ಗಙ್ಗಾನಂ ಏಕರಸಟ್ಠೇನ ಭಾವನಾ। ಅವಿಕ್ಖೇಪಟ್ಠೇನ ಸಮ್ಮಾಸಮಾಧಿಂ ಭಾವಯತೋ ಸಮ್ಮಾಸಮಾಧಿಸ್ಸ ವಸೇನ ಸತ್ತ ಮಗ್ಗಙ್ಗಾ ಏಕರಸಾ ಹೋನ್ತೀತಿ ಮಗ್ಗಙ್ಗಾನಂ ಏಕರಸಟ್ಠೇನ ಭಾವನಾ। ಅಯಂ ಏಕರಸಾಭಾವನಾ।>
      text <ಕತಮಾ ಆಸೇವನಾಭಾವನಾ॥ ಇಧ ಭಿಕ್ಖು ಪುಬ್ಬಣ್ಹಸಮಯಂ ಆಸೇವತಿ। ಮಜ್ಝನ್ಹಿಕಸಮಯಮ್ಪಿ ಆಸೇವತಿ। ಸಾಯನ್ಹಸಮಯಮ್ಪಿ ಆಸೇವತಿ। ಪುರೇಭತ್ತಮ್ಪಿ ಆಸೇವತಿ। ಪಚ್ಛಾಭತ್ತಮ್ಪಿ ಆಸೇವತಿ। ಪುರಿಮೇಪಿ ಯಾಮೇ ಆಸೇವತಿ। ಮಜ್ಝಿಮೇಪಿ ಯಾಮೇ ಆಸೇವತಿ। ಪಚ್ಛಿಮೇಪಿ ಯಾಮೇ ಆಸೇವತಿ। ರತ್ತಿಮ್ಪಿ ಆಸೇವತಿ। ದಿವಾಪಿ ಆಸೇವತಿ। ರತ್ತಿನ್ದಿವಾಪಿ ಆಸೇವತಿ। ಕಾಳೇಪಿ ಆಸೇವತಿ। ಜುಣ್ಹೇಪಿ ಆಸೇವತಿ। ವಸ್ಸೇಪಿ ಆಸೇವತಿ। ಹೇಮನ್ತೇಪಿ ಆಸೇವತಿ। ಗಿಮ್ಹೇಪಿ ಆಸೇವತಿ। ಪುರಿಮೇಪಿ ವಯೋಖನ್ಧೇ ಆಸೇವತಿ। ಮಜ್ಝಿಮೇಪಿ ವಯೋಖನ್ಧೇ ಆಸೇವತಿ। ಪಚ್ಛಿಮೇಪಿ ವಯೋಖನ್ಧೇ ಆಸೇವತಿ ಅಯಂ ಆಸೇವನಾಭಾವನಾ। ಇಮಾ ಚತಸ್ಸೋ ಭಾವನಾ।>
      text <೨೮>, <ಅಪರಾಪಿ ಚತಸ್ಸೋ ಭಾವನಾ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಇನ್ದ್ರಿಯಾನಂ ಏಕರಸಟ್ಠೇನ ಭಾವನಾ। ತದುಪಗವೀರಿಯವಾಹನಟ್ಠೇನ ಭಾವನಾ। ಆಸೇವನಟ್ಠೇನ ಭಾವನಾ। ಕಥಂ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ॥ ಕಾಮಚ್ಛನ್ದಂ ಪಜಹತೋ ನೇಕ್ಖಮ್ಮವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಬ್ಯಾಪಾದಂ ಪಜಹತೋ ಅಬ್ಯಾಪಾದವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಥಿನಮಿದ್ಧಂ ಪಜಹತೋ ಆಲೋಕಸಞ್ಞಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಉದ್ಧಚ್ಚಂ ಪಜಹತೋ ಅವಿಕ್ಖೇಪವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ವಿಚಿಕಿಚ್ಛಂ ಪಜಹತೋ ಧಮ್ಮವವತ್ಥಾನವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಅವಿಜ್ಜಂ ಪಜಹತೋ ಞಾಣವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಅರತಿಂ ಪಜಹತೋ ಪಾಮೋಜ್ಜವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ನೀವರಣೇ ಪಜಹತೋ ಪಠಮಜ್ಝಾನವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ವಿತಕ್ಕವಿಚಾರೇ ಪಜಹತೋ ದುತಿಯಜ್ಝಾನವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಪೀತಿಂ ಪಜಹತೋ ತತಿಯಜ್ಝಾನವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಸುಖದುಕ್ಖೇ ಪಜಹತೋ ಚತುತ್ಥಜ್ಝಾನವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ।>
      text <ರೂಪಸಞ್ಞಂ ಪಟಿಘಸಞ್ಞಂ ನಾನತ್ತಸಞ್ಞಂ ಪಜಹತೋ ಆಕಾಸಾನಞ್ಚಾಯತನಸಮಾಪತ್ತಿವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಆಕಾಸಾನಞ್ಚಾಯತನಸಞ್ಞಂ ಪಜಹತೋ ವಿಞ್ಞಾಣಞ್ಚಾಯತನಸಮಾಪತ್ತಿವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ವಿಞ್ಞಾಣಞ್ಚಾಯತನಸಞ್ಞಂ ಪಜಹತೋ ಆಕಿಞ್ಚಞ್ಞಾಯತನಸಮಾಪತ್ತಿವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಆಕಿಞ್ಚಞ್ಞಾಯತನಸಞ್ಞಂ ಪಜಹತೋ ನೇವಸಞ್ಞಾನಾಸಞ್ಞಾಯತನಸಮಾಪತ್ತಿವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ।>
      text <ನಿಚ್ಚಸಞ್ಞಂ ಪಜಹತೋ ಅನಿಚ್ಚಾನುಪಸ್ಸನಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಸುಖಸಞ್ಞಂ ಪಜಹತೋ ದುಕ್ಖಾನುಪಸ್ಸನಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಅತ್ತಸಞ್ಞಂ ಪಜಹತೋ ಅನತ್ತಾನುಪಸ್ಸನಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ನನ್ದಿಂ ಪಜಹತೋ ನಿಬ್ಬಿದಾನುಪಸ್ಸನಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ರಾಗಂ ಪಜಹತೋ ವಿರಾಗಾನುಪಸ್ಸನಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಸಮುದಯಂ ಪಜಹತೋ ನಿರೋಧಾನುಪಸ್ಸನಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಆದಾನಂ ಪಜಹತೋ ಪಟಿನಿಸ್ಸಗ್ಗಾನುಪಸ್ಸನಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಘನಸಞ್ಞಂ ಪಜಹತೋ ಖಯಾನುಪಸ್ಸನಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಆಯೂಹನಂ ಪಜಹತೋ ವಯಾನುಪಸ್ಸನಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಧುವಸಞ್ಞಂ ಪಜಹತೋ ವಿಪರಿಣಾಮಾನುಪಸ್ಸನಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ನಿಮಿತ್ತಂ ಪಜಹತೋ ಅನಿಮಿತ್ತಾನುಪಸ್ಸನಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಪಣಿಧಿಂ ಪಜಹತೋ ಅಪ್ಪಣಿಹಿತಾನುಪಸ್ಸನಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಅಭಿನಿವೇಸಂ ಪಜಹತೋ ಸುಞ್ಞತಾನುಪಸ್ಸನಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಸಾರಾದಾನಾಭಿನಿವೇಸಂ ಪಜಹತೋ ಅಧಿಪಞ್ಞಾ ಧಮ್ಮವಿಪಸ್ಸನಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಸಮ್ಮೋಹಾಭಿನಿವೇಸಂ ಪಜಹತೋ ಯಥಾಭೂತಞಾಣದಸ್ಸನವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಆಲಯಾಭಿನಿವೇಸಂ ಪಜಹತೋ ಆದೀನವಾನುಪಸ್ಸನಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಅಪ್ಪಟಿಸಙ್ಖಂ ಪಜಹತೋ ಪಟಿಸಙ್ಖಾನುಪಸ್ಸನಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಸಞ್ಞೋಗಾಭಿನಿವೇಸಂ ಪಜಹತೋ ವಿವಟ್ಟನಾನುಪಸ್ಸನಾವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ।>
      text <ದಿಟ್ಠೇಕಟ್ಠೇ ಕಿಲೇಸೇ ಪಜಹತೋ ಸೋತಾಪತ್ತಿಮಗ್ಗವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಓಳಾರಿಕೇ ಕಿಲೇಸೇ ಪಜಹತೋ ಸಕದಾಗಾಮಿಮಗ್ಗವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಅನುಸಹಗತೇ ಕಿಲೇಸೇ ಪಜಹತೋ ಅನಾಗಾಮಿಮಗ್ಗವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಸಬ್ಬಕಿಲೇಸೇ ಪಜಹತೋ ಅರಹತ್ತಮಗ್ಗವಸೇನ ಜಾತಾ ಧಮ್ಮಾ ಅಞ್ಞಮಞ್ಞಂ ನಾತಿವತ್ತನ್ತೀತಿ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಏವಂ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ।>
      text <ಕಥಂ ಇನ್ದ್ರಿಯಾನಂ ಏಕರಸಟ್ಠೇನ ಭಾವನಾ॥ ಕಾಮಚ್ಛನ್ದಂ ಪಜಹತೋ ನೇಕ್ಖಮ್ಮವಸೇನ ಪಞ್ಚಿನ್ದ್ರಿಯಾನಿ ಏಕರಸಾ ಹೋನ್ತೀತಿ ಇನ್ದ್ರಿಯಾನಂ ಏಕರಸಟ್ಠೇನ ಭಾವನಾ। ಬ್ಯಾಪಾದಂ ಪಜಹತೋ ಅಬ್ಯಾಪಾದವಸೇನ ಪಞ್ಚಿನ್ದ್ರಿಯಾನಿ ಏಕರಸಾ ಹೋನ್ತೀತಿ ಇನ್ದ್ರಿಯಾನಂ ಏಕರಸಟ್ಠೇನ ಭಾವನಾ…ಪೇ॰… ಸಬ್ಬಕಿಲೇಸೇ ಪಜಹತೋ ಅರಹತ್ತಮಗ್ಗವಸೇನ ಪಞ್ಚಿನ್ದ್ರಿಯಾನಿ ಏಕರಸಾ ಹೋನ್ತೀತಿ ಇನ್ದ್ರಿಯಾನಂ ಏಕರಸಟ್ಠೇನ ಭಾವನಾ। ಏವಂ ಇನ್ದ್ರಿಯಾನಂ ಏಕರಸಟ್ಠೇನ ಭಾವನಾ।>
      text <ಕಥಂ ತದುಪಗವೀರಿಯವಾಹನಟ್ಠೇನ ಭಾವನಾ॥ ಕಾಮಚ್ಛನ್ದಂ ಪಜಹತೋ ನೇಕ್ಖಮ್ಮವಸೇನ ವೀರಿಯಂ ವಾಹೇತೀತಿ ತದುಪಗವೀರಿಯವಾಹನಟ್ಠೇನ ಭಾವನಾ। ಬ್ಯಾಪಾದಂ ಪಜಹತೋ ಅಬ್ಯಾಪಾದವಸೇನ ವೀರಿಯಂ ವಾಹೇತೀತಿ ತದುಪಗವೀರಿಯವಾಹನಟ್ಠೇನ ಭಾವನಾ…ಪೇ॰… ಸಬ್ಬಕಿಲೇಸೇ ಪಜಹತೋ ಅರಹತ್ತಮಗ್ಗವಸೇನ ವೀರಿಯಂ ವಾಹೇತೀತಿ ತದುಪಗವೀರಿಯವಾಹನಟ್ಠೇನ ಭಾವನಾ। ಏವಂ ತದುಪಗವೀರಿಯವಾಹನಟ್ಠೇನ ಭಾವನಾ।>
      text <ಕಥಂ ಆಸೇವನಟ್ಠೇನ ಭಾವನಾ॥ ಕಾಮಚ್ಛನ್ದಂ ಪಜಹನ್ತೋ ನೇಕ್ಖಮ್ಮಂ ಆಸೇವತೀತಿ ಆಸೇವನಟ್ಠೇನ ಭಾವನಾ। ಬ್ಯಾಪಾದಂ ಪಜಹನ್ತೋ ಅಬ್ಯಾಪಾದಂ ಆಸೇವತೀತಿ ಆಸೇವನಟ್ಠೇನ ಭಾವನಾ…ಪೇ॰… ಸಬ್ಬಕಿಲೇಸೇ ಪಜಹನ್ತೋ ಅರಹತ್ತಮಗ್ಗಂ ಆಸೇವತೀತಿ ಆಸೇವನಟ್ಠೇನ ಭಾವನಾ। ಏವಂ ಆಸೇವನಟ್ಠೇನ ಭಾವನಾ।>
      text <ಇಮಾ ಚತಸ್ಸೋ ಭಾವನಾ ರೂಪಂ ಪಸ್ಸನ್ತೋ ಭಾವೇತಿ। ವೇದನಂ ಪಸ್ಸನ್ತೋ ಭಾವೇತಿ। ಸಞ್ಞಂ ಪಸ್ಸನ್ತೋ ಭಾವೇತಿ। ಸಙ್ಖಾರೇ ಪಸ್ಸನ್ತೋ ಭಾವೇತಿ। ವಿಞ್ಞಾಣಂ ಪಸ್ಸನ್ತೋ ಭಾವೇತಿ। ಚಕ್ಖುಂ…ಪೇ॰… ಜರಾಮರಣಂ…ಪೇ॰… ಅಮತೋಗಧಂ ನಿಬ್ಬಾನಂ ಪರಿಯೋಸಾನಟ್ಠೇನ ಪಸ್ಸನ್ತೋ ಭಾವೇತಿ। ಯೇ ಯೇ ಧಮ್ಮಾ ಭಾವಿತಾ ಹೋನ್ತಿ ತೇ ತೇ ಧಮ್ಮಾ ಏಕರಸಾ ಹೋನ್ತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಇಮೇ ಧಮ್ಮಾ ಭಾವೇತಬ್ಬಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣನ್ತಿ।>
      stand <ಚತುತ್ಥಭಾಣವಾರೋ।>
      text <೨೯>, <ಕಥಂ ಇಮೇ ಧಮ್ಮಾ ಸಚ್ಛಿಕಾತಬ್ಬಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ॥>
      text <ಏಕೋ ಧಮ್ಮೋ ಸಚ್ಛಿಕಾತಬ್ಬೋ ಅಕುಪ್ಪಾ ಚೇತೋವಿಮುತ್ತಿ। ದ್ವೇ ಧಮ್ಮಾ ಸಚ್ಛಿಕಾತಬ್ಬಾ ವಿಜ್ಜಾ ಚ ವಿಮುತ್ತಿ ಚ। ತಯೋ ಧಮ್ಮಾ ಸಚ್ಛಿಕಾತಬ್ಬಾ ತಿಸ್ಸೋ ವಿಜ್ಜಾ। ಚತ್ತಾರೋ ಧಮ್ಮಾ ಸಚ್ಛಿಕಾತಬ್ಬಾ ಚತ್ತಾರಿ ಸಾಮಞ್ಞಫಲಾನಿ। ಪಞ್ಚ ಧಮ್ಮಾ ಸಚ್ಛಿಕಾತಬ್ಬಾ ಪಞ್ಚ ಧಮ್ಮಕ್ಖನ್ಧಾ। ಛ ಧಮ್ಮಾ ಸಚ್ಛಿಕಾತಬ್ಬಾ ಛ ಅಭಿಞ್ಞಾ। ಸತ್ತ ಧಮ್ಮಾ ಸಚ್ಛಿಕಾತಬ್ಬಾ ಸತ್ತ ಖೀಣಾಸವಬಲಾನಿ। ಅಟ್ಠ ಧಮ್ಮಾ ಸಚ್ಛಿಕಾತಬ್ಬಾ ಅಟ್ಠ ವಿಮೋಕ್ಖಾ। ನವ ಧಮ್ಮಾ ಸಚ್ಛಿಕಾತಬ್ಬಾ ನವ ಅನುಪುಬ್ಬನಿರೋಧಾ। ದಸ ಧಮ್ಮಾ ಸಚ್ಛಿಕಾತಬ್ಬಾ ದಸ ಅಸೇಕ್ಖಾ ಧಮ್ಮಾ।>
      text <ಸಬ್ಬಂ। ಭಿಕ್ಖವೇ। ಸಚ್ಛಿಕಾತಬ್ಬಂ। ಕಿಞ್ಚ। ಭಿಕ್ಖವೇ। ಸಬ್ಬಂ ಸಚ್ಛಿಕಾತಬ್ಬಂ॥ ಚಕ್ಖು। ಭಿಕ್ಖವೇ। ಸಚ್ಛಿಕಾತಬ್ಬಂ। ರೂಪಾ ಸಚ್ಛಿಕಾತಬ್ಬಾ। ಚಕ್ಖುವಿಞ್ಞಾಣಂ ಸಚ್ಛಿಕಾತಬ್ಬಂ। ಚಕ್ಖುಸಮ್ಫಸ್ಸೋ ಸಚ್ಛಿಕಾತಬ್ಬೋ। ಯಮ್ಪಿದಂ ಚಕ್ಖುಸಮ್ಫಸ್ಸಪಚ್ಚಯಾ ಉಪ್ಪಜ್ಜತಿ ವೇದಯಿತಂ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ। ತಮ್ಪಿ ಸಚ್ಛಿಕಾತಬ್ಬಂ। ಸೋತಂ ಸಚ್ಛಿಕಾತಬ್ಬಂ। ಸದ್ದಾ ಸಚ್ಛಿಕಾತಬ್ಬಾ…ಪೇ॰… ಘಾನಂ ಸಚ್ಛಿಕಾತಬ್ಬಂ। ಗನ್ಧಾ ಸಚ್ಛಿಕಾತಬ್ಬಾ… ಜಿವ್ಹಾ ಸಚ್ಛಿಕಾತಬ್ಬಾ। ರಸಾ ಸಚ್ಛಿಕಾತಬ್ಬಾ… ಕಾಯೋ ಸಚ್ಛಿಕಾತಬ್ಬೋ। ಫೋಟ್ಠಬ್ಬಾ ಸಚ್ಛಿಕಾತಬ್ಬಾ… ಮನೋ ಸಚ್ಛಿಕಾತಬ್ಬೋ। ಧಮ್ಮಾ ಸಚ್ಛಿಕಾತಬ್ಬಾ। ಮನೋವಿಞ್ಞಾಣಂ ಸಚ್ಛಿಕಾತಬ್ಬಂ। ಮನೋಸಮ್ಫಸ್ಸೋ ಸಚ್ಛಿಕಾತಬ್ಬೋ। ಯಮ್ಪಿದಂ ಮನೋಸಮ್ಫಸ್ಸಪಚ್ಚಯಾ ಉಪ್ಪಜ್ಜತಿ ವೇದಯಿತಂ ಸುಖಂ ವಾ ದುಕ್ಖಂ ವಾ ಅದುಕ್ಖಮಸುಖಂ ವಾ। ತಮ್ಪಿ ಸಚ್ಛಿಕಾತಬ್ಬಂ। ರೂಪಂ ಪಸ್ಸನ್ತೋ ಸಚ್ಛಿಕರೋತಿ। ವೇದನಂ ಪಸ್ಸನ್ತೋ ಸಚ್ಛಿಕರೋತಿ। ಸಞ್ಞಂ ಪಸ್ಸನ್ತೋ ಸಚ್ಛಿಕರೋತಿ। ಸಙ್ಖಾರೇ ಪಸ್ಸನ್ತೋ ಸಚ್ಛಿಕರೋತಿ। ವಿಞ್ಞಾಣಂ ಪಸ್ಸನ್ತೋ ಸಚ್ಛಿಕರೋತಿ। ಚಕ್ಖುಂ…ಪೇ॰… ಜರಾಮರಣಂ…ಪೇ॰… ಅಮತೋಗಧಂ ನಿಬ್ಬಾನಂ ಪರಿಯೋಸಾನಟ್ಠೇನ ಪಸ್ಸನ್ತೋ ಸಚ್ಛಿಕರೋತಿ। ಯೇ ಯೇ ಧಮ್ಮಾ ಸಚ್ಛಿಕತಾ ಹೋನ್ತಿ ತೇ ತೇ ಧಮ್ಮಾ ಫಸ್ಸಿತಾ ಹೋನ್ತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಇಮೇ ಧಮ್ಮಾ ಸಚ್ಛಿಕಾತಬ್ಬಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣನ್ತಿ।>
      text <೩೦>, <ಕಥಂ ಇಮೇ ಧಮ್ಮಾ ಹಾನಭಾಗಿಯಾ। ಇಮೇ ಧಮ್ಮಾ ಠಿತಿಭಾಗಿಯಾ। ಇಮೇ ಧಮ್ಮಾ ವಿಸೇಸಭಾಗಿಯಾ। ಇಮೇ ಧಮ್ಮಾ ನಿಬ್ಬೇಧಭಾಗಿಯಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ॥>
      text <ಪಠಮಸ್ಸ ಝಾನಸ್ಸ ಲಾಭಿಂ ಕಾಮಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ಹಾನಭಾಗಿಯೋ ಧಮ್ಮೋ। ತದನುಧಮ್ಮತಾ ಸತಿ ಸನ್ತಿಟ್ಠತಿ ಠಿತಿಭಾಗಿಯೋ ಧಮ್ಮೋ। ಅವಿತಕ್ಕಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ವಿಸೇಸಭಾಗಿಯೋ ಧಮ್ಮೋ। ನಿಬ್ಬಿದಾಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ವಿರಾಗೂಪಸಂಹಿತಾ ನಿಬ್ಬೇಧಭಾಗಿಯೋ ಧಮ್ಮೋ।>
      text <ದುತಿಯಸ್ಸ ಝಾನಸ್ಸ ಲಾಭಿಂ ವಿತಕ್ಕಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ಹಾನಭಾಗಿಯೋ ಧಮ್ಮೋ। ತದನುಧಮ್ಮತಾ ಸತಿ ಸನ್ತಿಟ್ಠತಿ ಠಿತಿಭಾಗಿಯೋ ಧಮ್ಮೋ। ಉಪೇಕ್ಖಾಸುಖಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ವಿಸೇಸಭಾಗಿಯೋ ಧಮ್ಮೋ। ನಿಬ್ಬಿದಾಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ವಿರಾಗೂಪಸಂಹಿತಾ ನಿಬ್ಬೇಧಭಾಗಿಯೋ ಧಮ್ಮೋ।>
      text <ತತಿಯಸ್ಸ ಝಾನಸ್ಸ ಲಾಭಿಂ ಪೀತಿಸುಖಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ಹಾನಭಾಗಿಯೋ ಧಮ್ಮೋ। ತದನುಧಮ್ಮತಾ ಸತಿ ಸನ್ತಿಟ್ಠತಿ ಠಿತಿಭಾಗಿಯೋ ಧಮ್ಮೋ। ಅದುಕ್ಖಮಸುಖಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ವಿಸೇಸಭಾಗಿಯೋ ಧಮ್ಮೋ। ನಿಬ್ಬಿದಾಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ವಿರಾಗೂಪಸಂಹಿತಾ ನಿಬ್ಬೇಧಭಾಗಿಯೋ ಧಮ್ಮೋ।>
      text <ಚತುತ್ಥಸ್ಸ ಝಾನಸ್ಸ ಲಾಭಿಂ ಉಪೇಕ್ಖಾಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ಹಾನಭಾಗಿಯೋ ಧಮ್ಮೋ। ತದನುಧಮ್ಮತಾ ಸತಿ ಸನ್ತಿಟ್ಠತಿ ಠಿತಿಭಾಗಿಯೋ ಧಮ್ಮೋ। ಆಕಾಸಾನಞ್ಚಾಯತನಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ವಿಸೇಸಭಾಗಿಯೋ ಧಮ್ಮೋ। ನಿಬ್ಬಿದಾಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ವಿರಾಗೂಪಸಂಹಿತಾ ನಿಬ್ಬೇಧಭಾಗಿಯೋ ಧಮ್ಮೋ।>
      text <ಆಕಾಸಾನಞ್ಚಾಯತನಸ್ಸ ಲಾಭಿಂ ರೂಪಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ಹಾನಭಾಗಿಯೋ ಧಮ್ಮೋ। ತದನುಧಮ್ಮತಾ ಸತಿ ಸನ್ತಿಟ್ಠತಿ ಠಿತಿಭಾಗಿಯೋ ಧಮ್ಮೋ। ವಿಞ್ಞಾಣಞ್ಚಾಯತನಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ವಿಸೇಸಭಾಗಿಯೋ ಧಮ್ಮೋ। ನಿಬ್ಬಿದಾಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ವಿರಾಗೂಪಸಂಹಿತಾ ನಿಬ್ಬೇಧಭಾಗಿಯೋ ಧಮ್ಮೋ।>
      text <ವಿಞ್ಞಾಣಞ್ಚಾಯತನಸ್ಸ ಲಾಭಿಂ ಆಕಾಸಾನಞ್ಚಾಯತನಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ಹಾನಭಾಗಿಯೋ ಧಮ್ಮೋ। ತದನುಧಮ್ಮತಾ ಸತಿ ಸನ್ತಿಟ್ಠತಿ ಠಿತಿಭಾಗಿಯೋ ಧಮ್ಮೋ। ಆಕಿಞ್ಚಞ್ಞಾಯತನಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ವಿಸೇಸಭಾಗಿಯೋ ಧಮ್ಮೋ। ನಿಬ್ಬಿದಾಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ವಿರಾಗೂಪಸಂಹಿತಾ ನಿಬ್ಬೇಧಭಾಗಿಯೋ ಧಮ್ಮೋ।>
      text <ಆಕಿಞ್ಚಞ್ಞಾಯತನಸ್ಸ ಲಾಭಿಂ ವಿಞ್ಞಾಣಞ್ಚಾಯತನಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ಹಾನಭಾಗಿಯೋ ಧಮ್ಮೋ। ತದನುಧಮ್ಮತಾ ಸತಿ ಸನ್ತಿಟ್ಠತಿ ಠಿತಿಭಾಗಿಯೋ ಧಮ್ಮೋ। ನೇವಸಞ್ಞಾನಾಸಞ್ಞಾಯತನಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ವಿಸೇಸಭಾಗಿಯೋ ಧಮ್ಮೋ। ನಿಬ್ಬಿದಾಸಹಗತಾ ಸಞ್ಞಾಮನಸಿಕಾರಾ ಸಮುದಾಚರನ್ತಿ ವಿರಾಗೂಪಸಂಹಿತಾ ನಿಬ್ಬೇಧಭಾಗಿಯೋ ಧಮ್ಮೋ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಇಮೇ ಧಮ್ಮಾ ಹಾನಭಾಗಿಯಾ। ಇಮೇ ಧಮ್ಮಾ ಠಿತಿಭಾಗಿಯಾ। ಇಮೇ ಧಮ್ಮಾ ವಿಸೇಸಭಾಗಿಯಾ। ಇಮೇ ಧಮ್ಮಾ ನಿಬ್ಬೇಧಭಾಗಿಯಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <೩೧>, <ಕಥಂ ಸಬ್ಬೇ ಸಙ್ಖಾರಾ ಅನಿಚ್ಚಾ। ಸಬ್ಬೇ ಸಙ್ಖಾರಾ ದುಕ್ಖಾ। ಸಬ್ಬೇ ಧಮ್ಮಾ ಅನತ್ತಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ॥ ರೂಪಂ ಅನಿಚ್ಚಂ ಖಯಟ್ಠೇನ। ದುಕ್ಖಂ ಭಯಟ್ಠೇನ। ಅನತ್ತಾ ಅಸಾರಕಟ್ಠೇನಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ। ವೇದನಾ…ಪೇ॰… ಸಞ್ಞಾ… ಸಙ್ಖಾರಾ… ವಿಞ್ಞಾಣಂ… ಚಕ್ಖು…ಪೇ॰… ಜರಾಮರಣಂ ಅನಿಚ್ಚಂ ಖಯಟ್ಠೇನ। ದುಕ್ಖಂ ಭಯಟ್ಠೇನ। ಅನತ್ತಾ ಅಸಾರಕಟ್ಠೇನಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಸಬ್ಬೇ ಸಙ್ಖಾರಾ ಅನಿಚ್ಚಾ। ಸಬ್ಬೇ ಸಙ್ಖಾರಾ ದುಕ್ಖಾ। ಸಬ್ಬೇ ಧಮ್ಮಾ ಅನತ್ತಾತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ।>
      text <೩೨>, <ಕಥಂ ಇದಂ ದುಕ್ಖಂ ಅರಿಯಸಚ್ಚಂ। ಇದಂ ದುಕ್ಖಸಮುದಯಂ ಅರಿಯಸಚ್ಚಂ। ಇದಂ ದುಕ್ಖನಿರೋಧಂ ಅರಿಯಸಚ್ಚಂ। ಇದಂ ದುಕ್ಖನಿರೋಧಗಾಮಿನೀ ಪಟಿಪದಾ ಅರಿಯಸಚ್ಚನ್ತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ॥>
      text <೩೩>, <ತತ್ಥ ಕತಮಂ ದುಕ್ಖಂ ಅರಿಯಸಚ್ಚಂ॥ ಜಾತಿಪಿ ದುಕ್ಖಾ। ಜರಾಪಿ ದುಕ್ಖಾ। ಮರಣಮ್ಪಿ ದುಕ್ಖಂ। ಸೋಕಪರಿದೇವದುಕ್ಖದೋಮನಸ್ಸುಪಾಯಾಸಾಪಿ ದುಕ್ಖಾ। ಅಪ್ಪಿಯೇಹಿ ಸಮ್ಪಯೋಗೋ ದುಕ್ಖೋ। ಪಿಯೇಹಿ ವಿಪ್ಪಯೋಗೋ ದುಕ್ಖೋ। ಯಮ್ಪಿಚ್ಛಂ ನ ಲಭತಿ ತಮ್ಪಿ ದುಕ್ಖಂ। ಸಙ್ಖಿತ್ತೇನ ಪಞ್ಚುಪಾದಾನಕ್ಖನ್ಧಾ ದುಕ್ಖಾ।>
      text <ತತ್ಥ ಕತಮಾ ಜಾತಿ॥ ಯಾ ತೇಸಂ ತೇಸಂ ಸತ್ತಾನಂ ತಮ್ಹಿ ತಮ್ಹಿ ಸತ್ತನಿಕಾಯೇ ಜಾತಿ ಸಞ್ಜಾತಿ ಓಕ್ಕನ್ತಿ ಅಭಿನಿಬ್ಬತ್ತಿ ಖನ್ಧಾನಂ ಪಾತುಭಾವೋ ಆಯತನಾನಂ ಪಟಿಲಾಭೋ ಅಯಂ ವುಚ್ಚತಿ ಜಾತಿ।>
      text <ತತ್ಥ ಕತಮಾ ಜರಾ ಯಾ ತೇಸಂ ತೇಸಂ ಸತ್ತಾನಂ ತಮ್ಹಿ ತಮ್ಹಿ ಸತ್ತನಿಕಾಯೇ ಜರಾ ಜೀರಣತಾ ಖಣ್ಡಿಚ್ಚಂ ಪಾಲಿಚ್ಚಂ ವಲಿತ್ತಚತಾ ಆಯುನೋ ಸಂಹಾನಿ ಇನ್ದ್ರಿಯಾನಂ ಪರಿಪಾಕೋ ಅಯಂ ವುಚ್ಚತಿ ಜರಾ।>
      text <ತತ್ಥ ಕತಮಂ ಮರಣಂ॥ ಯಾ ತೇಸಂ ತೇಸಂ ಸತ್ತಾನಂ ತಮ್ಹಾ ತಮ್ಹಾ ಸತ್ತನಿಕಾಯಾ ಚುತಿ ಚವನತಾ ಭೇದೋ ಅನ್ತರಧಾನಂ ಮಚ್ಚು ಮರಣಂ ಕಾಲಕಿರಿಯಾ ಖನ್ಧಾನಂ ಭೇದೋ ಕಳೇವರಸ್ಸ ನಿಕ್ಖೇಪೋ ಜೀವಿತಿನ್ದ್ರಿಯಸ್ಸುಪಚ್ಛೇದೋ ಇದಂ ವುಚ್ಚತಿ ಮರಣಂ।>
      text <ತತ್ಥ ಕತಮೋ ಸೋಕೋ॥ ಞಾತಿಬ್ಯಸನೇನ ವಾ ಫುಟ್ಠಸ್ಸ। ಭೋಗಬ್ಯಸನೇನ ವಾ ಫುಟ್ಠಸ್ಸ। ರೋಗಬ್ಯಸನೇನ ವಾ ಫುಟ್ಠಸ್ಸ। ಸೀಲಬ್ಯಸನೇನ ವಾ ಫುಟ್ಠಸ್ಸ। ದಿಟ್ಠಿಬ್ಯಸನೇನ ವಾ ಫುಟ್ಠಸ್ಸ। ಅಞ್ಞತರಞ್ಞತರೇನ ಬ್ಯಸನೇನ ಸಮನ್ನಾಗತಸ್ಸ। ಅಞ್ಞತರಞ್ಞತರೇನ ದುಕ್ಖಧಮ್ಮೇನ ಫುಟ್ಠಸ್ಸ ಸೋಕೋ ಸೋಚನಾ ಸೋಚಿತತ್ತಂ ಅನ್ತೋಸೋಕೋ ಅನ್ತೋಪರಿಸೋಕೋ ಚೇತಸೋ ಪರಿಜ್ಝಾಯನಾ ದೋಮನಸ್ಸಂ ಸೋಕಸಲ್ಲಂ ಅಯಂ ವುಚ್ಚತಿ ಸೋಕೋ।>
      text <ತತ್ಥ ಕತಮೋ ಪರಿದೇವೋ॥ ಞಾತಿಬ್ಯಸನೇನ ವಾ ಫುಟ್ಠಸ್ಸ। ಭೋಗಬ್ಯಸನೇನ ವಾ ಫುಟ್ಠಸ್ಸ। ರೋಗಬ್ಯಸನೇನ ವಾ ಫುಟ್ಠಸ್ಸ। ಸೀಲಬ್ಯಸನೇನ ವಾ ಫುಟ್ಠಸ್ಸ। ದಿಟ್ಠಿಬ್ಯಸನೇನ ವಾ ಫುಟ್ಠಸ್ಸ। ಅಞ್ಞತರಞ್ಞತರೇನ ಬ್ಯಸನೇನ ಸಮನ್ನಾಗತಸ್ಸ। ಅಞ್ಞತರಞ್ಞತರೇನ ದುಕ್ಖಧಮ್ಮೇನ ಫುಟ್ಠಸ್ಸ ಆದೇವೋ ಪರಿದೇವೋ ಆದೇವನಾ। ಪರಿದೇವನಾ ಆದೇವಿತತ್ತಂ ಪರಿದೇವಿತತ್ತಂ ವಾಚಾ ಪಲಾಪೋ ವಿಪ್ಪಲಾಪೋ ಲಾಲಪ್ಪೋ ಲಾಲಪ್ಪನಾ ಲಾಲಪ್ಪಿತತ್ತಂ ಅಯಂ ವುಚ್ಚತಿ ಪರಿದೇವೋ।>
      text <ತತ್ಥ ಕತಮಂ ದುಕ್ಖಂ॥ ಯಂ ಕಾಯಿಕಂ ಅಸಾತಂ ಕಾಯಿಕಂ ದುಕ್ಖಂ ಕಾಯಸಮ್ಫಸ್ಸಜಂ ಅಸಾತಂ ದುಕ್ಖಂ ವೇದಯಿತಂ। ಕಾಯಸಮ್ಫಸ್ಸಜಾ ಅಸಾತಾ ದುಕ್ಖಾ ವೇದನಾ ಇದಂ ವುಚ್ಚತಿ ದುಕ್ಖಂ।>
      text <ತತ್ಥ ಕತಮಂ ದೋಮನಸ್ಸಂ॥ ಯಂ ಚೇತಸಿಕಂ ಅಸಾತಂ ಚೇತಸಿಕಂ ದುಕ್ಖಂ। ಚೇತೋಸಮ್ಫಸ್ಸಜಂ ಅಸಾತಂ ವೇದಯಿತಂ। ಚೇತೋಸಮ್ಫಸ್ಸಜಾ ಅಸಾತಾ ದುಕ್ಖಾ ವೇದನಾ ಇದಂ ವುಚ್ಚತಿ ದೋಮನಸ್ಸಂ।>
      text <ತತ್ಥ ಕತಮೋ ಉಪಾಯಾಸೋ॥ ಞಾತಿಬ್ಯಸನೇನ ವಾ ಫುಟ್ಠಸ್ಸ। ಭೋಗಬ್ಯಸನೇನ ವಾ ಫುಟ್ಠಸ್ಸ। ರೋಗಬ್ಯಸನೇನ ವಾ ಫುಟ್ಠಸ್ಸ। ಸೀಲಬ್ಯಸನೇನ ವಾ ಫುಟ್ಠಸ್ಸ। ದಿಟ್ಠಿಬ್ಯಸನೇನ ವಾ ಫುಟ್ಠಸ್ಸ। ಅಞ್ಞತರಞ್ಞತರೇನ ಬ್ಯಸನೇನ ಸಮನ್ನಾಗತಸ್ಸ। ಅಞ್ಞತರಞ್ಞತರೇನ ದುಕ್ಖಧಮ್ಮೇನ ಫುಟ್ಠಸ್ಸ ಆಯಾಸೋ ಉಪಾಯಾಸೋ ಆಯಾಸನಾ ಉಪಾಯಾಸನಾ ಆಯಾಸಿತತ್ತಂ ಉಪಾಯಾಸಿತತ್ತಂ ಅಯಂ ವುಚ್ಚತಿ ಉಪಾಯಾಸೋ।>
      text <ತತ್ಥ ಕತಮೋ ಅಪ್ಪಿಯೇಹಿ ಸಮ್ಪಯೋಗೋ ದುಕ್ಖೋ॥ ಇಧ ಯಸ್ಸ ತೇ ಹೋನ್ತಿ ಅನಿಟ್ಠಾ ಅಕನ್ತಾ ಅಮನಾಪಾ ರೂಪಾ ಸದ್ದಾ ಗನ್ಧಾ ರಸಾ ಫೋಟ್ಠಬ್ಬಾ। ಯೇ ವಾ ಪನಸ್ಸ ತೇ ಹೋನ್ತಿ ಅನತ್ಥಕಾಮಾ ಅಹಿತಕಾಮಾ ಅಫಾಸುಕಾಮಾ ಅಯೋಗಕ್ಖೇಮಕಾಮಾ। ಯಾ ತೇಹಿ ಸದ್ಧಿಂ ಸಙ್ಗತಿ ಸಮಾಗಮೋ ಸಮೋಧಾನಂ ಮಿಸ್ಸೀಭಾವೋ ಅಯಂ ವುಚ್ಚತಿ ಅಪ್ಪಿಯೇಹಿ ಸಮ್ಪಯೋಗೋ ದುಕ್ಖೋ।>
      text <ತತ್ಥ ಕತಮೋ ಪಿಯೇಹಿ ವಿಪ್ಪಯೋಗೋ ದುಕ್ಖೋ॥ ಇಧ ಯಸ್ಸ ತೇ ಹೋನ್ತಿ ಇಟ್ಠಾ ಕನ್ತಾ ಮನಾಪಾ ರೂಪಾ ಸದ್ದಾ ಗನ್ಧಾ ರಸಾ ಫೋಟ್ಠಬ್ಬಾ। ಯೇ ವಾ ಪನಸ್ಸ ತೇ ಹೋನ್ತಿ ಅತ್ಥಕಾಮಾ ಹಿತಕಾಮಾ ಫಾಸುಕಾಮಾ ಯೋಗಕ್ಖೇಮಕಾಮಾ ಮಾತಾ ವಾ ಪಿತಾ ವಾ ಭಾತಾ ವಾ ಭಗಿನೀ ವಾ ಮಿತ್ತಾ ವಾ ಅಮಚ್ಚಾ ವಾ ಞಾತೀ ವಾ ಸಾಲೋಹಿತಾ ವಾ। ಯಾ ತೇಹಿ ಸದ್ಧಿಂ ಅಸಙ್ಗತಿ ಅಸಮಾಗಮೋ ಅಸಮೋಧಾನಂ ಅಮಿಸ್ಸೀಭಾವೋ ಅಯಂ ವುಚ್ಚತಿ ಪಿಯೇಹಿ ವಿಪ್ಪಯೋಗೋ ದುಕ್ಖೋ।>
      text <ತತ್ಥ ಕತಮಂ ಯಮ್ಪಿಚ್ಛಂ ನ ಲಭತಿ ತಮ್ಪಿ ದುಕ್ಖಂ॥ ಜಾತಿಧಮ್ಮಾನಂ ಸತ್ತಾನಂ ಏವಂ ಇಚ್ಛಾ ಉಪ್ಪಜ್ಜತಿ ಅಹೋ ವತ ಮಯಂ ನ ಜಾತಿಧಮ್ಮಾ ಅಸ್ಸಾಮ। ನ ಚ ವತ ನೋ ಜಾತಿ ಆಗಚ್ಛೇಯ್ಯಾತಿ। ನ ಖೋ ಪನೇತಂ ಇಚ್ಛಾಯ ಪತ್ತಬ್ಬಂ ಇದಮ್ಪಿ ಯಮ್ಪಿಚ್ಛಂ ನ ಲಭತಿ ತಮ್ಪಿ ದುಕ್ಖಂ। ಜರಾಧಮ್ಮಾನಂ ಸತ್ತಾನಂ…ಪೇ॰… ಬ್ಯಾಧಿಧಮ್ಮಾನಂ ಸತ್ತಾನಂ… ಮರಣಧಮ್ಮಾನಂ ಸತ್ತಾನಂ… ಸೋಕಪರಿದೇವದುಕ್ಖದೋಮನಸ್ಸುಪಾಯಾಸಧಮ್ಮಾನಂ ಸತ್ತಾನಂ ಏವಂ ಇಚ್ಛಾ ಉಪ್ಪಜ್ಜತಿ ಅಹೋ ವತ ಮಯಂ ನ ಸೋಕಪರಿದೇವದುಕ್ಖದೋಮನಸ್ಸುಪಾಯಾಸಧಮ್ಮಾ ಅಸ್ಸಾಮ। ನ ಚ ವತ ನೋ ಸೋಕಪರಿದೇವದುಕ್ಖದೋಮನಸ್ಸುಪಾಯಾಸಾ ಆಗಚ್ಛೇಯ್ಯುನ್ತಿ। ನ ಖೋ ಪನೇತಂ ಇಚ್ಛಾಯ ಪತ್ತಬ್ಬಂ ಇದಮ್ಪಿ ಯಮ್ಪಿಚ್ಛಂ ನ ಲಭತಿ ತಮ್ಪಿ ದುಕ್ಖಂ।>
      text <ತತ್ಥ ಕತಮೇ ಸಙ್ಖಿತ್ತೇನ ಪಞ್ಚುಪಾದಾನಕ್ಖನ್ಧಾ ದುಕ್ಖಾ॥ ಸೇಯ್ಯಥಿದಂ ರೂಪುಪಾದಾನಕ್ಖನ್ಧೋ।। ವೇದನುಪಾದಾನಕ್ಖನ್ಧೋ ಸಞ್ಞುಪಾದಾನಕ್ಖನ್ಧೋ। ಸಙ್ಖಾರುಪಾದಾನಕ್ಖನ್ಧೋ। ವಿಞ್ಞಾಣುಪಾದಾನಕ್ಖನ್ಧೋ ಇಮೇ ವುಚ್ಚನ್ತಿ ಸಙ್ಖಿತ್ತೇನ ಪಞ್ಚುಪಾದಾನಕ್ಖನ್ಧಾ ದುಕ್ಖಾ। ಇದಂ ವುಚ್ಚತಿ ದುಕ್ಖಂ ಅರಿಯಸಚ್ಚಂ।>
      text <೩೪>, <ತತ್ಥ ಕತಮಂ ದುಕ್ಖಸಮುದಯಂ ಅರಿಯಸಚ್ಚಂ॥ ಯಾಯಂ ತಣ್ಹಾ ಪೋನೋಭವಿಕಾ ನನ್ದಿರಾಗಸಹಗತಾ ತತ್ರತತ್ರಾಭಿನನ್ದಿನೀ। ಸೇಯ್ಯಥಿದಂ ಕಾಮತಣ್ಹಾ ಭವತಣ್ಹಾ ವಿಭವತಣ್ಹಾ। ಸಾ ಖೋ ಪನೇಸಾ ತಣ್ಹಾ ಕತ್ಥ ಉಪ್ಪಜ್ಜಮಾನಾ ಉಪ್ಪಜ್ಜತಿ। ಕತ್ಥ ನಿವಿಸಮಾನಾ ನಿವಿಸತಿ॥ ಯಂ ಲೋಕೇ ಪಿಯರೂಪಂ ಸಾತರೂಪಂ। ಏತ್ಥೇಸಾ ತಣ್ಹಾ ಉಪ್ಪಜ್ಜಮಾನಾ ಉಪ್ಪಜ್ಜತಿ। ಏತ್ಥ ನಿವಿಸಮಾನಾ ನಿವಿಸತಿ। ಕಿಞ್ಚ ಲೋಕೇ ಪಿಯರೂಪಂ ಸಾತರೂಪಂ॥ ಚಕ್ಖು ಲೋಕೇ ಪಿಯರೂಪಂ ಸಾತರೂಪಂ। ಏತ್ಥೇಸಾ ತಣ್ಹಾ ಉಪ್ಪಜ್ಜಮಾನಾ ಉಪ್ಪಜ್ಜತಿ। ಏತ್ಥ ನಿವಿಸಮಾನಾ ನಿವಿಸತಿ। ಸೋತಂ ಲೋಕೇ…ಪೇ॰… ಘಾನಂ ಲೋಕೇ… ಜಿವ್ಹಾ ಲೋಕೇ… ಕಾಯೋ ಲೋಕೇ… ಮನೋ ಲೋಕೇ ಪಿಯರೂಪಂ ಸಾತರೂಪಂ। ಏತ್ಥೇಸಾ ತಣ್ಹಾ ಉಪ್ಪಜ್ಜಮಾನಾ ಉಪ್ಪಜ್ಜತಿ। ಏತ್ಥ ನಿವಿಸಮಾನಾ ನಿವಿಸತಿ। ರೂಪಾ ಲೋಕೇ ಪಿಯರೂಪಂ ಸಾತರೂಪಂ। ಏತ್ಥೇಸಾ ತಣ್ಹಾ ಉಪ್ಪಜ್ಜಮಾನಾ ಉಪ್ಪಜ್ಜತಿ। ಏತ್ಥ ನಿವಿಸಮಾನಾ ನಿವಿಸತಿ। ಸದ್ದಾ ಲೋಕೇ ಪಿಯರೂಪಂ ಸಾತರೂಪಂ…ಪೇ॰… ಧಮ್ಮಾ ಲೋಕೇ… ಚಕ್ಖುವಿಞ್ಞಾಣಂ ಲೋಕೇ…ಪೇ॰… ಮನೋವಿಞ್ಞಾಣಂ ಲೋಕೇ… ಚಕ್ಖುಸಮ್ಫಸ್ಸೋ ಲೋಕೇ…ಪೇ॰… ಮನೋಸಮ್ಫಸ್ಸೋ ಲೋಕೇ… ಚಕ್ಖುಸಮ್ಫಸ್ಸಜಾ ವೇದನಾ ಲೋಕೇ…ಪೇ॰… ಮನೋಸಮ್ಫಸ್ಸಜಾ ವೇದನಾ ಲೋಕೇ… ರೂಪಸಞ್ಞಾ ಲೋಕೇ…ಪೇ॰… ಧಮ್ಮಸಞ್ಞಾ ಲೋಕೇ… ರೂಪಸಞ್ಚೇತನಾ ಲೋಕೇ…ಪೇ॰… ಧಮ್ಮಸಞ್ಚೇತನಾ ಲೋಕೇ… ರೂಪತಣ್ಹಾ ಲೋಕೇ…ಪೇ॰… ಧಮ್ಮತಣ್ಹಾ ಲೋಕೇ… ರೂಪವಿತಕ್ಕೋ ಲೋಕೇ…ಪೇ॰… ಧಮ್ಮವಿತಕ್ಕೋ ಲೋಕೇ… ರೂಪವಿಚಾರೋ ಲೋಕೇ…ಪೇ॰… ಧಮ್ಮವಿಚಾರೋ ಲೋಕೇ ಪಿಯರೂಪಂ ಸಾತರೂಪಂ। ಏತ್ಥೇಸಾ ತಣ್ಹಾ ಉಪ್ಪಜ್ಜಮಾನಾ ಉಪ್ಪಜ್ಜತಿ। ಏತ್ಥ ನಿವಿಸಮಾನಾ ನಿವಿಸತಿ। ಇದಂ ವುಚ್ಚತಿ ದುಕ್ಖಸಮುದಯಂ ಅರಿಯಸಚ್ಚಂ।>
      text <೩೫>, <ತತ್ಥ ಕತಮಂ ದುಕ್ಖನಿರೋಧಂ ಅರಿಯಸಚ್ಚಂ॥ ಯೋ ತಸ್ಸಾಯೇವ ತಣ್ಹಾಯ ಅಸೇಸವಿರಾಗನಿರೋಧೋ ಚಾಗೋ ಪಟಿನಿಸ್ಸಗ್ಗೋ ಮುತ್ತಿ ಅನಾಲಯೋ। ಸಾ ಖೋ ಪನೇಸಾ ತಣ್ಹಾ ಕತ್ಥ ಪಹೀಯಮಾನಾ ಪಹೀಯತಿ। ಕತ್ಥ ನಿರುಜ್ಝಮಾನಾ ನಿರುಜ್ಝತಿ॥ ಯಂ ಲೋಕೇ ಪಿಯರೂಪಂ ಸಾತರೂಪಂ। ಏತ್ಥೇಸಾ ತಣ್ಹಾ ಪಹೀಯಮಾನಾ ಪಹೀಯತಿ। ಏತ್ಥ ನಿರುಜ್ಝಮಾನಾ ನಿರುಜ್ಝತಿ। ಕಿಞ್ಚ ಲೋಕೇ ಪಿಯರೂಪಂ ಸಾತರೂಪಂ॥ ಚಕ್ಖುಲೋಕೇ ಪಿಯರೂಪಂ ಸಾತರೂಪಂ। ಏತ್ಥೇಸಾ ತಣ್ಹಾ ಪಹೀಯಮಾನಾ ಪಹೀಯತಿ। ಏತ್ಥ ನಿರುಜ್ಝಮಾನಾ ನಿರುಜ್ಝತಿ…ಪೇ॰… ಧಮ್ಮವಿಚಾರೋ ಲೋಕೇ ಪಿಯರೂಪಂ ಸಾತರೂಪಂ। ಏತ್ಥೇಸಾ ತಣ್ಹಾ ಪಹೀಯಮಾನಾ ಪಹೀಯತಿ। ಏತ್ಥ ನಿರುಜ್ಝಮಾನಾ ನಿರುಜ್ಝತಿ। ಇದಂ ವುಚ್ಚತಿ ದುಕ್ಖನಿರೋಧಂ ಅರಿಯಸಚ್ಚಂ।>
      text <೩೬>, <ತತ್ಥ ಕತಮಂ ದುಕ್ಖನಿರೋಧಗಾಮಿನೀ ಪಟಿಪದಾ ಅರಿಯಸಚ್ಚಂ॥ ಅಯಮೇವ ಅರಿಯೋ ಅಟ್ಠಙ್ಗಿಕೋ ಮಗ್ಗೋ। ಸೇಯ್ಯಥಿದಂ ಸಮ್ಮಾದಿಟ್ಠಿ ಸಮ್ಮಾಸಙ್ಕಪ್ಪೋ ಸಮ್ಮಾವಾಚಾ ಸಮ್ಮಾಕಮ್ಮನ್ತೋ ಸಮ್ಮಾಆಜೀವೋ ಸಮ್ಮಾವಾಯಾಮೋ ಸಮ್ಮಾಸತಿ ಸಮ್ಮಾಸಮಾಧಿ। ತತ್ಥ ಕತಮಾ ಸಮ್ಮಾದಿಟ್ಠಿ॥ ದುಕ್ಖೇ ಞಾಣಂ। ದುಕ್ಖಸಮುದಯೇ ಞಾಣಂ। ದುಕ್ಖನಿರೋಧೇ ಞಾಣಂ। ದುಕ್ಖನಿರೋಧಗಾಮಿನಿಯಾ ಪಟಿಪದಾಯ ಞಾಣಂ ಅಯಂ ವುಚ್ಚತಿ ಸಮ್ಮಾದಿಟ್ಠಿ।>
      text <ತತ್ಥ ಕತಮೋ ಸಮ್ಮಾಸಙ್ಕಪ್ಪೋ॥ ನೇಕ್ಖಮ್ಮಸಙ್ಕಪ್ಪೋ। ಅಬ್ಯಾಪಾದಸಙ್ಕಪ್ಪೋ। ಅವಿಹಿಂಸಾಸಙ್ಕಪ್ಪೋ ಅಯಂ ವುಚ್ಚತಿ ಸಮ್ಮಾಸಙ್ಕಪ್ಪೋ।>
      text <ತತ್ಥ ಕತಮಾ ಸಮ್ಮಾವಾಚಾ॥ ಮುಸಾವಾದಾ ವೇರಮಣೀ। ಪಿಸುಣಾಯ ವಾಚಾಯ ವೇರಮಣೀ। ಫರುಸಾಯ ವಾಚಾಯ ವೇರಮಣೀ। ಸಮ್ಫಪ್ಪಲಾಪಾ ವೇರಮಣೀ ಅಯಂ ವುಚ್ಚತಿ ಸಮ್ಮಾವಾಚಾ।>
      text <ತತ್ಥ ಕತಮೋ ಸಮ್ಮಾಕಮ್ಮನ್ತೋ॥ ಪಾಣಾತಿಪಾತಾ ವೇರಮಣೀ। ಅದಿನ್ನಾದಾನಾ ವೇರಮಣೀ। ಕಾಮೇಸುಮಿಚ್ಛಾಚಾರಾ ವೇರಮಣೀ ಅಯಂ ವುಚ್ಚತಿ ಸಮ್ಮಾಕಮ್ಮನ್ತೋ।>
      text <ತತ್ಥ ಕತಮೋ ಸಮ್ಮಾಆಜೀವೋ॥ ಇಧ ಅರಿಯಸಾವಕೋ ಮಿಚ್ಛಾಆಜೀವಂ ಪಹಾಯ ಸಮ್ಮಾಆಜೀವೇನ ಜೀವಿಕಂ ಕಪ್ಪೇತಿ ಅಯಂ ವುಚ್ಚತಿ ಸಮ್ಮಾಆಜೀವೋ।>
      text <ತತ್ಥ ಕತಮೋ ಸಮ್ಮಾವಾಯಾಮೋ॥ ಇಧ ಭಿಕ್ಖು ಅನುಪ್ಪನ್ನಾನಂ ಪಾಪಕಾನಂ ಅಕುಸಲಾನಂ ಧಮ್ಮಾನಂ ಅನುಪ್ಪಾದಾಯ ಛನ್ದಂ ಜನೇತಿ ವಾಯಮತಿ ವೀರಿಯಂ ಆರಭತಿ ಚಿತ್ತಂ ಪಗ್ಗಣ್ಹಾತಿ ಪದಹತಿ। ಉಪ್ಪನ್ನಾನಂ ಪಾಪಕಾನಂ ಅಕುಸಲಾನಂ ಧಮ್ಮಾನಂ ಪಹಾನಾಯ…ಪೇ॰… ಅನುಪ್ಪನ್ನಾನಂ ಕುಸಲಾನಂ ಧಮ್ಮಾನಂ ಉಪ್ಪಾದಾಯ …ಪೇ॰… ಉಪ್ಪನ್ನಾನಂ ಕುಸಲಾನಂ ಧಮ್ಮಾನಂ ಠಿತಿಯಾ ಅಸಮ್ಮೋಸಾಯ ಭಿಯ್ಯೋಭಾವಾಯ ವೇಪುಲ್ಲಾಯ ಭಾವನಾಯ ಪಾರಿಪೂರಿಯಾ ಛನ್ದಂ ಜನೇತಿ ವಾಯಮತಿ ವೀರಿಯಂ ಆರಭತಿ ಚಿತ್ತಂ ಪಗ್ಗಣ್ಹಾತಿ ಪದಹತಿ ಅಯಂ ವುಚ್ಚತಿ ಸಮ್ಮಾವಾಯಾಮೋ।>
      text <ತತ್ಥ ಕತಮಾ ಸಮ್ಮಾಸತಿ॥ ಇಧ ಭಿಕ್ಖು ಕಾಯೇ ಕಾಯಾನುಪಸ್ಸೀ ವಿಹರತಿ ಆತಾಪೀ ಸಮ್ಪಜಾನೋ ಸತಿಮಾ ವಿನೇಯ್ಯ ಲೋಕೇ ಅಭಿಜ್ಝಾದೋಮನಸ್ಸಂ। ವೇದನಾಸು…ಪೇ॰… ಚಿತ್ತೇ…ಪೇ॰… ಧಮ್ಮೇಸು ಧಮ್ಮಾನುಪಸ್ಸೀ ವಿಹರತಿ ಆತಾಪೀ ಸಮ್ಪಜಾನೋ ಸತಿಮಾ ವಿನೇಯ್ಯ ಲೋಕೇ ಅಭಿಜ್ಝಾದೋಮನಸ್ಸಂ ಅಯಂ ವುಚ್ಚತಿ ಸಮ್ಮಾಸತಿ।>
      text <ತತ್ಥ ಕತಮೋ ಸಮ್ಮಾಸಮಾಧಿ॥ ಇಧ ಭಿಕ್ಖು ವಿವಿಚ್ಚೇವ ಕಾಮೇಹಿ ವಿವಿಚ್ಚ ಅಕುಸಲೇಹಿ ಧಮ್ಮೇಹಿ ಸವಿತಕ್ಕಂ ಸವಿಚಾರಂ ವಿವೇಕಜಂ ಪೀತಿಸುಖಂ ಪಠಮಂ ಝಾನಂ ಉಪಸಮ್ಪಜ್ಜ ವಿಹರತಿ। ವಿತಕ್ಕವಿಚಾರಾನಂ ವೂಪಸಮಾ ಅಜ್ಝತ್ತಂ ಸಮ್ಪಸಾದನಂ ಚೇತಸೋ ಏಕೋದಿಭಾವಂ ಅವಿತಕ್ಕಂ ಅವಿಚಾರಂ ಸಮಾಧಿಜಂ ಪೀತಿಸುಖಂ ದುತಿಯಂ ಝಾನಂ ಉಪಸಮ್ಪಜ್ಜ ವಿಹರತಿ। ಪೀತಿಯಾ ಚ ವಿರಾಗಾ ಉಪೇಕ್ಖಕೋ ಚ ವಿಹರತಿ ಸತೋ ಚ ಸಮ್ಪಜಾನೋ ಸುಖಞ್ಚ ಕಾಯೇನ ಪಟಿಸಂವೇದೇತಿ। ಯಂ ತಂ ಅರಿಯಾ ಆಚಿಕ್ಖನ್ತಿ ಉಪೇಕ್ಖಕೋ ಸತಿಮಾ ಸುಖವಿಹಾರೀತಿ ತತಿಯಂ ಝಾನಂ ಉಪಸಮ್ಪಜ್ಜ ವಿಹರತಿ। ಸುಖಸ್ಸ ಚ ಪಹಾನಾ ದುಕ್ಖಸ್ಸ ಚ ಪಹಾನಾ ಪುಬ್ಬೇವ ಸೋಮನಸ್ಸದೋಮನಸ್ಸಾನಂ ಅತ್ಥಙ್ಗಮಾ ಅದುಕ್ಖಮಸುಖಂ ಉಪೇಕ್ಖಾಸತಿಪಾರಿಸುದ್ಧಿಂ ಚತುತ್ಥಂ ಝಾನಂ ಉಪಸಮ್ಪಜ್ಜ ವಿಹರತಿ। ಅಯಂ ವುಚ್ಚತಿ ಸಮ್ಮಾಸಮಾಧಿ। ಇದಂ ವುಚ್ಚತಿ ದುಕ್ಖನಿರೋಧಗಾಮಿನೀ ಪಟಿಪದಾ ಅರಿಯಸಚ್ಚಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಇದಂ ದುಕ್ಖಂ ಅರಿಯಸಚ್ಚಂ। ಇದಂ ದುಕ್ಖಸಮುದಯಂ ಅರಿಯಸಚ್ಚಂ। ಇದಂ ದುಕ್ಖನಿರೋಧಂ ಅರಿಯಸಚ್ಚಂ। ಇದಂ ದುಕ್ಖನಿರೋಧಗಾಮಿನೀ ಪಟಿಪದಾ ಅರಿಯಸಚ್ಚನ್ತಿ ಸೋತಾವಧಾನಂ। ತಂಪಜಾನನಾ ಪಞ್ಞಾ ಸುತಮಯೇ ಞಾಣಂ। ಏವಂ ಸೋತಾವಧಾನೇ ಪಞ್ಞಾ ಸುತಮಯೇ ಞಾಣಂ।>
      stand <ಸುತಮಯಞಾಣನಿದ್ದೇಸೋ ಪಠಮೋ।>
    text <೨॥ ಸೀಲಮಯಞಾಣನಿದ್ದೇಸೋ>
      text <೩೭>, <ಕಥಂ ಸುತ್ವಾನ ಸಂವರೇ ಪಞ್ಞಾ ಸೀಲಮಯೇ ಞಾಣಂ॥ ಪಞ್ಚ ಸೀಲಾನಿ ಪರಿಯನ್ತಪಾರಿಸುದ್ಧಿಸೀಲಂ। ಅಪರಿಯನ್ತಪಾರಿಸುದ್ಧಿಸೀಲಂ। ಪರಿಪುಣ್ಣಪಾರಿಸುದ್ಧಿಸೀಲಂ। ಅಪರಾಮಟ್ಠಪಾರಿಸುದ್ಧಿಸೀಲಂ। ಪಟಿಪ್ಪಸ್ಸದ್ಧಿಪಾರಿಸುದ್ಧಿಸೀಲನ್ತಿ।>
      text <ತತ್ಥ ಕತಮಂ ಪರಿಯನ್ತಪಾರಿಸುದ್ಧಿಸೀಲಂ॥ ಅನುಪಸಮ್ಪನ್ನಾನಂ ಪರಿಯನ್ತಸಿಕ್ಖಾಪದಾನಂ ಇದಂ ಪರಿಯನ್ತಪಾರಿಸುದ್ಧಿಸೀಲಂ। ಕತಮಂ ಅಪರಿಯನ್ತಪಾರಿಸುದ್ಧಿಸೀಲಂ॥ ಉಪಸಮ್ಪನ್ನಾನಂ ಅಪರಿಯನ್ತಸಿಕ್ಖಾಪದಾನಂ ಇದಂ ಅಪರಿಯನ್ತಪಾರಿಸುದ್ಧಿಸೀಲಂ। ಕತಮಂ ಪರಿಪುಣ್ಣಪಾರಿಸುದ್ಧಿಸೀಲಂ॥ ಪುಥುಜ್ಜನಕಲ್ಯಾಣಕಾನಂ ಕುಸಲಧಮ್ಮೇ ಯುತ್ತಾನಂ ಸೇಕ್ಖಪರಿಯನ್ತೇ ಪರಿಪೂರಕಾರೀನಂ ಕಾಯೇ ಚ ಜೀವಿತೇ ಚ ಅನಪೇಕ್ಖಾನಂ ಪರಿಚ್ಚತ್ತಜೀವಿತಾನಂ ಇದಂ ಪರಿಪುಣ್ಣಪಾರಿಸುದ್ಧಿಸೀಲಂ। ಕತಮಂ ಅಪರಾಮಟ್ಠಪಾರಿಸುದ್ಧಿಸೀಲಂ॥ ಸತ್ತನ್ನಂ ಸೇಕ್ಖಾನಂ ಇದಂ ಅಪರಾಮಟ್ಠಪಾರಿಸುದ್ಧಿಸೀಲಂ। ಕತಮಂ ಪಟಿಪ್ಪಸ್ಸದ್ಧಿಪಾರಿಸುದ್ಧಿಸೀಲಂ॥ ತಥಾಗತಸಾವಕಾನಂ ಖೀಣಾಸವಾನಂ ಪಚ್ಚೇಕಬುದ್ಧಾನಂ ತಥಾಗತಾನಂ ಅರಹನ್ತಾನಂ ಸಮ್ಮಾಸಮ್ಬುದ್ಧಾನಂ ಇದಂ ಪಟಿಪ್ಪಸ್ಸದ್ಧಿಪಾರಿಸುದ್ಧಿಸೀಲಂ।>
      text <೩೮>, <ಅತ್ಥಿ ಸೀಲಂ ಪರಿಯನ್ತಂ। ಅತ್ಥಿ ಸೀಲಂ ಅಪರಿಯನ್ತಂ। ತತ್ಥ ಕತಮಂ ತಂ ಸೀಲಂ ಪರಿಯನ್ತಂ॥ ಅತ್ಥಿ ಸೀಲಂ ಲಾಭಪರಿಯನ್ತಂ। ಅತ್ಥಿ ಸೀಲಂ ಯಸಪರಿಯನ್ತಂ। ಅತ್ಥಿ ಸೀಲಂ ಞಾತಿಪರಿಯನ್ತಂ। ಅತ್ಥಿ ಸೀಲಂ ಅಙ್ಗಪರಿಯನ್ತಂ। ಅತ್ಥಿ ಸೀಲಂ ಜೀವಿತಪರಿಯನ್ತಂ।>
      text <ಕತಮಂ ತಂ ಸೀಲಂ ಲಾಭಪರಿಯನ್ತಂ॥ ಇಧೇಕಚ್ಚೋ ಲಾಭಹೇತು ಲಾಭಪಚ್ಚಯಾ ಲಾಭಕಾರಣಾ ಯಥಾಸಮಾದಿನ್ನಂ ಸಿಕ್ಖಾಪದಂ ವೀತಿಕ್ಕಮತಿ ಇದಂ ತಂ ಸೀಲಂ ಲಾಭಪರಿಯನ್ತಂ। ಕತಮಂ ತಂ ಸೀಲಂ ಯಸಪರಿಯನ್ತಂ॥ ಇಧೇಕಚ್ಚೋ ಯಸಹೇತು ಯಸಪಚ್ಚಯಾ ಯಸಕಾರಣಾ ಯಥಾಸಮಾದಿನ್ನಂ ಸಿಕ್ಖಾಪದಂ ವೀತಿಕ್ಕಮತಿ ಇದಂ ತಂ ಸೀಲಂ ಯಸಪರಿಯನ್ತಂ। ಕತಮಂ ತಂ ಸೀಲಂ ಞಾತಿಪರಿಯನ್ತಂ॥ ಇಧೇಕಚ್ಚೋ ಞಾತಿಹೇತು ಞಾತಿಪಚ್ಚಯಾ ಞಾತಿಕಾರಣಾ ಯಥಾಸಮಾದಿನ್ನಂ ಸಿಕ್ಖಾಪದಂ ವೀತಿಕ್ಕಮತಿ ಇದಂ ತಂ ಸೀಲಂ ಞಾತಿಪರಿಯನ್ತಂ। ಕತಮಂ ತಂ ಸೀಲಂ ಅಙ್ಗಪರಿಯನ್ತಂ॥ ಇಧೇಕಚ್ಚೋ ಅಙ್ಗಹೇತು ಅಙ್ಗಪಚ್ಚಯಾ ಅಙ್ಗಕಾರಣಾ ಯಥಾಸಮಾದಿನ್ನಂ ಸಿಕ್ಖಾಪದಂ ವೀತಿಕ್ಕಮತಿ ಇದಂ ತಂ ಸೀಲಂ ಅಙ್ಗಪರಿಯನ್ತಂ। ಕತಮಂ ತಂ ಸೀಲಂ ಜೀವಿತಪರಿಯನ್ತಂ॥ ಇಧೇಕಚ್ಚೋ ಜೀವಿತಹೇತು ಜೀವಿತಪಚ್ಚಯಾ ಜೀವಿತಕಾರಣಾ ಯಥಾಸಮಾದಿನ್ನಂ ಸಿಕ್ಖಾಪದಂ ವೀತಿಕ್ಕಮತಿ ಇದಂ ತಂ ಸೀಲಂ ಜೀವಿತಪರಿಯನ್ತಂ। ಏವರೂಪಾನಿ ಸೀಲಾನಿ ಖಣ್ಡಾನಿ ಛಿದ್ದಾನಿ ಸಬಲಾನಿ ಕಮ್ಮಾಸಾನಿ ನ ಭುಜಿಸ್ಸಾನಿ ನ ವಿಞ್ಞುಪ್ಪಸತ್ಥಾನಿ ಪರಾಮಟ್ಠಾನಿ ಅಸಮಾಧಿಸಂವತ್ತನಿಕಾನಿ ನ ಅವಿಪ್ಪಟಿಸಾರವತ್ಥುಕಾನಿ ನ ಪಾಮೋಜ್ಜವತ್ಥುಕಾನಿ ನ ಪೀತಿವತ್ಥುಕಾನಿ ನ ಪಸ್ಸದ್ಧಿವತ್ಥುಕಾನಿ ನ ಸುಖವತ್ಥುಕಾನಿ ನ ಸಮಾಧಿವತ್ಥುಕಾನಿ ನ ಯಥಾಭೂತಞಾಣದಸ್ಸನವತ್ಥುಕಾನಿ ನ ಏಕನ್ತನಿಬ್ಬಿದಾಯ ನ ವಿರಾಗಾಯ ನ ನಿರೋಧಾಯ ನ ಉಪಸಮಾಯ ನ ಅಭಿಞ್ಞಾಯ ನ ಸಮ್ಬೋಧಾಯ ನ ನಿಬ್ಬಾನಾಯ ಸಂವತ್ತನ್ತಿ ಇದಂ ತಂ ಸೀಲಂ ಪರಿಯನ್ತಂ।>
      text <ಕತಮಂ ತಂ ಸೀಲಂ ಅಪರಿಯನ್ತಂ॥ ಅತ್ಥಿ ಸೀಲಂ ನ ಲಾಭಪರಿಯನ್ತಂ। ಅತ್ಥಿ ಸೀಲಂ ನ ಯಸಪರಿಯನ್ತಂ। ಅತ್ಥಿ ಸೀಲಂ ನ ಞಾತಿಪರಿಯನ್ತಂ। ಅತ್ಥಿ ಸೀಲಂ ನ ಅಙ್ಗಪರಿಯನ್ತಂ। ಅತ್ಥಿ ಸೀಲಂ ನ ಜೀವಿತಪರಿಯನ್ತಂ।>
      text <ಕತಮಂ ತಂ ಸೀಲಂ ನ ಲಾಭಪರಿಯನ್ತಂ॥ ಇಧೇಕಚ್ಚೋ ಲಾಭಹೇತು ಲಾಭಪಚ್ಚಯಾ ಲಾಭಕಾರಣಾ ಯಥಾಸಮಾದಿನ್ನಂ ಸಿಕ್ಖಾಪದಂ ವೀತಿಕ್ಕಮಾಯ ಚಿತ್ತಮ್ಪಿ ನ ಉಪ್ಪಾದೇತಿ। ಕಿಂ ಸೋ ವೀತಿಕ್ಕಮಿಸ್ಸತಿ॥ ಇದಂ ತಂ ಸೀಲಂ ನ ಲಾಭಪರಿಯನ್ತಂ। ಕತಮಂ ತಂ ಸೀಲಂ ನ ಯಸಪರಿಯನ್ತಂ॥ ಇಧೇಕಚ್ಚೋ ಯಸಹೇತು ಯಸಪಚ್ಚಯಾ ಯಸಕಾರಣಾ ಯಥಾಸಮಾದಿನ್ನಂ ಸಿಕ್ಖಾಪದಂ ವೀತಿಕ್ಕಮಾಯ ಚಿತ್ತಮ್ಪಿ ನ ಉಪ್ಪಾದೇತಿ। ಕಿಂ ಸೋ ವೀತಿಕ್ಕಮಿಸ್ಸತಿ॥ ಇದಂ ತಂ ಸೀಲಂ ನ ಯಸಪರಿಯನ್ತಂ। ಕತಮಂ ತಂ ಸೀಲಂ ನ ಞಾತಿಪರಿಯನ್ತಂ॥ ಇಧೇಕಚ್ಚೋ ಞಾತಿಹೇತು ಞಾತಿಪಚ್ಚಯಾ ಞಾತಿಕಾರಣಾ ಯಥಾಸಮಾದಿನ್ನಂ ಸಿಕ್ಖಾಪದಂ ವೀತಿಕ್ಕಮಾಯ ಚಿತ್ತಮ್ಪಿ ನ ಉಪ್ಪಾದೇತಿ। ಕಿಂ ಸೋ ವೀತಿಕ್ಕಮಿಸ್ಸತಿ॥ ಇದಂ ತಂ ಸೀಲಂ ನ ಞಾತಿಪರಿಯನ್ತಂ। ಕತಮಂ ತಂ ಸೀಲಂ ನ ಅಙ್ಗಪರಿಯನ್ತಂ॥ ಇಧೇಕಚ್ಚೋ ಅಙ್ಗಹೇತು ಅಙ್ಗಪಚ್ಚಯಾ ಅಙ್ಗಕಾರಣಾ ಯಥಾಸಮಾದಿನ್ನಂ ಸಿಕ್ಖಾಪದಂ ವೀತಿಕ್ಕಮಾಯ ಚಿತ್ತಮ್ಪಿ ನ ಉಪ್ಪಾದೇತಿ। ಕಿಂ ಸೋ ವೀತಿಕ್ಕಮಿಸ್ಸತಿ॥ ಇದಂ ತಂ ಸೀಲಂ ನ ಅಙ್ಗಪರಿಯನ್ತಂ। ಕತಮಂ ತಂ ಸೀಲಂ ನ ಜೀವಿತಪರಿಯನ್ತಂ॥ ಇಧೇಕಚ್ಚೋ ಜೀವಿತಹೇತು ಜೀವಿತಪಚ್ಚಯಾ ಜೀವಿತಕಾರಣಾ ಯಥಾಸಮಾದಿನ್ನಂ ಸಿಕ್ಖಾಪದಂ ವೀತಿಕ್ಕಮಾಯ ಚಿತ್ತಮ್ಪಿ ನ ಉಪ್ಪಾದೇತಿ। ಕಿಂ ಸೋ ವೀತಿಕ್ಕಮಿಸ್ಸತಿ॥ ಇದಂ ತಂ ಸೀಲಂ ನ ಜೀವಿತಪರಿಯನ್ತಂ। ಏವರೂಪಾನಿ ಸೀಲಾನಿ ಅಖಣ್ಡಾನಿ ಅಚ್ಛಿದ್ದಾನಿ ಅಸಬಲಾನಿ ಅಕಮ್ಮಾಸಾನಿ ಭುಜಿಸ್ಸಾನಿ ವಿಞ್ಞುಪ್ಪಸತ್ಥಾನಿ ಅಪರಾಮಟ್ಠಾನಿ ಸಮಾಧಿಸಂವತ್ತನಿಕಾನಿ ಅವಿಪ್ಪಟಿಸಾರವತ್ಥುಕಾನಿ ಪಾಮೋಜ್ಜವತ್ಥುಕಾನಿ ಪೀತಿವತ್ಥುಕಾನಿ ಪಸ್ಸದ್ಧಿವತ್ಥುಕಾನಿ ಸುಖವತ್ಥುಕಾನಿ ಸಮಾಧಿವತ್ಥುಕಾನಿ ಯಥಾಭೂತಞಾಣದಸ್ಸನವತ್ಥುಕಾನಿ ಏಕನ್ತನಿಬ್ಬಿದಾಯ ವಿರಾಗಾಯ ನಿರೋಧಾಯ ಉಪಸಮಾಯ ಅಭಿಞ್ಞಾಯ ಸಮ್ಬೋಧಾಯ ನಿಬ್ಬಾನಾಯ ಸಂವತ್ತನ್ತಿ ಇದಂ ತಂ ಸೀಲಂ ಅಪರಿಯನ್ತಂ।>
      text <೩೯>, <ಕಿಂ ಸೀಲಂ॥ ಕತಿ ಸೀಲಾನಿ॥ ಕಿಂ ಸಮುಟ್ಠಾನಂ ಸೀಲಂ॥ ಕತಿ ಧಮ್ಮಸಮೋಧಾನಂ ಸೀಲಂ॥>
      text <ಕಿಂ ಸೀಲನ್ತಿ ಚೇತನಾ ಸೀಲಂ। ಚೇತಸಿಕಂ ಸೀಲಂ। ಸಂವರೋ ಸೀಲಂ। ಅವೀತಿಕ್ಕಮೋ ಸೀಲಂ। ಕತಿ ಸೀಲಾನೀತಿ ತೀಣಿ ಸೀಲಾನಿ ಕುಸಲಸೀಲಂ। ಅಕುಸಲಸೀಲಂ। ಅಬ್ಯಾಕತಸೀಲಂ।ಕಿಂ ಸಮುಟ್ಠಾನಂ ಸೀಲನ್ತಿ ಕುಸಲಚಿತ್ತಸಮುಟ್ಠಾನಂ ಕುಸಲಸೀಲಂ। ಅಕುಸಲಚಿತ್ತಸಮುಟ್ಠಾನಂ ಅಕುಸಲಸೀಲಂ। ಅಬ್ಯಾಕತಚಿತ್ತಸಮುಟ್ಠಾನಂ ಅಬ್ಯಾಕತಸೀಲಂ। ಕತಿ ಧಮ್ಮಸಮೋಧಾನಂ ಸೀಲನ್ತಿ ಸಂವರಸಮೋಧಾನಂ ಸೀಲಂ। ಅವೀತಿಕ್ಕಮಸಮೋಧಾನಂ ಸೀಲಂ। ತಥಾಭಾವೇ ಜಾತಚೇತನಾಸಮೋಧಾನಂ ಸೀಲಂ।>
      text <೪೦>, <ಪಾಣಾತಿಪಾತಂ ಸಂವರಟ್ಠೇನ ಸೀಲಂ। ಅವೀತಿಕ್ಕಮಟ್ಠೇನ ಸೀಲಂ। ಅದಿನ್ನಾದಾನಂ ಸಂವರಟ್ಠೇನ ಸೀಲಂ। ಅವೀತಿಕ್ಕಮಟ್ಠೇನ ಸೀಲಂ। ಕಾಮೇಸುಮಿಚ್ಛಾಚಾರಂ ಸಂವರಟ್ಠೇನ ಸೀಲಂ। ಅವೀತಿಕ್ಕಮಟ್ಠೇನ ಸೀಲಂ। ಮುಸಾವಾದಂ ಸಂವರಟ್ಠೇನ ಸೀಲಂ। ಅವೀತಿಕ್ಕಮಟ್ಠೇನ ಸೀಲಂ। ಪಿಸುಣಂ ವಾಚಂ ಸಂವರಟ್ಠೇನ ಸೀಲಂ। ಅವೀತಿಕ್ಕಮಟ್ಠೇನ ಸೀಲಂ। ಫರುಸಂ ವಾಚಂ ಸಂವರಟ್ಠೇನ ಸೀಲಂ। ಅವೀತಿಕ್ಕಮಟ್ಠೇನ ಸೀಲಂ। ಸಮ್ಫಪ್ಪಲಾಪಂ ಸಂವರಟ್ಠೇನ ಸೀಲಂ। ಅವೀತಿಕ್ಕಮಟ್ಠೇನ ಸೀಲಂ। ಅಭಿಜ್ಝಂ ಸಂವರಟ್ಠೇನ ಸೀಲಂ। ಅವೀತಿಕ್ಕಮಟ್ಠೇನ ಸೀಲಂ। ಬ್ಯಾಪಾದಂ ಸಂವರಟ್ಠೇನ ಸೀಲಂ। ಅವೀತಿಕ್ಕಮಟ್ಠೇನ ಸೀಲಂ। ಮಿಚ್ಛಾದಿಟ್ಠಿಂ ಸಂವರಟ್ಠೇನ ಸೀಲಂ। ಅವೀತಿಕ್ಕಮಟ್ಠೇನ ಸೀಲಂ।>
      text <೪೧>, <ನೇಕ್ಖಮ್ಮೇನ ಕಾಮಚ್ಛನ್ದಂ ಸಂವರಟ್ಠೇನ ಸೀಲಂ। ಅವೀತಿಕ್ಕಮಟ್ಠೇನ ಸೀಲಂ। ಅಬ್ಯಾಪಾದೇನ ಬ್ಯಾಪಾದಂ ಸಂವರಟ್ಠೇನ ಸೀಲಂ। ಅವೀತಿಕ್ಕಮಟ್ಠೇನ ಸೀಲಂ। ಆಲೋಕಸಞ್ಞಾಯ ಥಿನಮಿದ್ಧಂ…ಪೇ॰… ಅವಿಕ್ಖೇಪಟ್ಠೇನ ಉದ್ಧಚ್ಚಂ… ಧಮ್ಮವವತ್ಥಾನೇನ ವಿಚಿಕಿಚ್ಛಂ… ಞಾಣೇನ ಅವಿಜ್ಜಂ… ಪಾಮೋಜ್ಜೇನ ಅರತಿಂ…।>
      text <ಪಠಮೇನ ಝಾನೇನ ನೀವರಣೇ…ಪೇ॰… ದುತಿಯೇನ ಝಾನೇನ ವಿತಕ್ಕವಿಚಾರೇ… ತತಿಯೇನ ಝಾನೇನ ಪೀತಿಂ… ಚತುತ್ಥೇನ ಝಾನೇನ ಸುಖದುಕ್ಖಂ… ಆಕಾಸಾನಞ್ಚಾಯತನಸಮಾಪತ್ತಿಯಾ ರೂಪಸಞ್ಞಂ ಪಟಿಘಸಞ್ಞಂ ನಾನತ್ತಸಞ್ಞಂ… ವಿಞ್ಞಾಣಞ್ಚಾಯತನಸಮಾಪತ್ತಿಯಾ ಆಕಾಸಾನಞ್ಚಾಯತನಸಞ್ಞಂ… ಆಕಿಞ್ಚಞ್ಞಾಯತನಸಮಾಪತ್ತಿಯಾ ವಿಞ್ಞಾಣಞ್ಚಾಯತನಸಞ್ಞಂ… ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಯಾ ಆಕಿಞ್ಚಞ್ಞಾಯತನಸಞ್ಞಂ।>
      text <ಅನಿಚ್ಚಾನುಪಸ್ಸನಾಯ ನಿಚ್ಚಸಞ್ಞಂ…ಪೇ॰… ದುಕ್ಖಾನುಪಸ್ಸನಾಯ ಸುಖಸಞ್ಞಂ… ಅನತ್ತಾ ಅನುಪಸ್ಸನಾಯ ಅತ್ತಸಞ್ಞಂ… ನಿಬ್ಬಿದಾನುಪಸ್ಸನಾಯ ನನ್ದಿಂ… ವಿರಾಗಾನುಪಸ್ಸನಾಯ ರಾಗಂ… ನಿರೋಧಾ ಅನುಪಸ್ಸನಾಯ ಸಮುದಯಂ… ಪಟಿನಿಸ್ಸಗ್ಗಾನುಪಸ್ಸನಾಯ ಆದಾನಂ… ಖಯಾನುಪಸ್ಸನಾಯ ಘನಸಞ್ಞಂ… ವಯಾನುಪಸ್ಸನಾಯ ಆಯೂಹನಂ॥ ವಿಪರಿಣಾಮಾನುಪಸ್ಸನಾಯ ಧುವಸಞ್ಞಂ… ಅನಿಮಿತ್ತಾನುಪಸ್ಸನಾಯ ನಿಮಿತ್ತಂ…॥ ಅಪ್ಪಣಿಹಿತಾನುಪಸ್ಸನಾಯ ಪಣಿಧಿಂ… ಸುಞ್ಞತಾನುಪಸ್ಸನಾಯ ಅಭಿನಿವೇಸಂ… ಅಧಿಪಞ್ಞಾಧಮ್ಮವಿಪಸ್ಸನಾಯ ಸಾರಾದಾನಾಭಿನಿವೇಸಂ… ಯಥಾಭೂತಞಾಣದಸ್ಸನೇನ ಸಮ್ಮೋಹಾಭಿನಿವೇಸಂ… ಆದೀನವಾನುಪಸ್ಸನಾಯ ಆಲಯಾಭಿನಿವೇಸಂ… ಪಟಿಸಙ್ಖಾನುಪಸ್ಸನಾಯ ಅಪ್ಪಟಿಸಙ್ಖಂ… ವಿವಟ್ಟನಾನುಪಸ್ಸನಾಯ ಸಞ್ಞೋಗಾಭಿನಿವೇಸಂ…।>
      text <ಸೋತಾಪತ್ತಿಮಗ್ಗೇನ ದಿಟ್ಠೇಕಟ್ಠೇ ಕಿಲೇಸೇ…ಪೇ॰… ಸಕದಾಗಾಮಿಮಗ್ಗೇನ ಓಳಾರಿಕೇ ಕಿಲೇಸೇ… ಅನಾಗಾಮಿಮಗ್ಗೇನ ಅಣುಸಹಗತೇ ಕಿಲೇಸೇ… ಅರಹತ್ತಮಗ್ಗೇನ ಸಬ್ಬಕಿಲೇಸೇ ಸಂವರಟ್ಠೇನ ಸೀಲಂ। ಅವೀತಿಕ್ಕಮಟ್ಠೇನ ಸೀಲಂ।>
      text <ಪಞ್ಚ ಸೀಲಾನಿ ಪಾಣಾತಿಪಾತಸ್ಸ ಪಹಾನಂ ಸೀಲಂ। ವೇರಮಣೀ ಸೀಲಂ। ಚೇತನಾ ಸೀಲಂ। ಸಂವರೋ ಸೀಲಂ। ಅವೀತಿಕ್ಕಮೋ ಸೀಲಂ। ಏವರೂಪಾನಿ ಸೀಲಾನಿ ಚಿತ್ತಸ್ಸ ಅವಿಪ್ಪಟಿಸಾರಾಯ ಸಂವತ್ತನ್ತಿ। ಪಾಮೋಜ್ಜಾಯ ಸಂವತ್ತನ್ತಿ। ಪೀತಿಯಾ ಸಂವತ್ತನ್ತಿ। ಪಸ್ಸದ್ಧಿಯಾ ಸಂವತ್ತನ್ತಿ। ಸೋಮನಸ್ಸಾಯ ಸಂವತ್ತನ್ತಿ। ಆಸೇವನಾಯ ಸಂವತ್ತನ್ತಿ। ಭಾವನಾಯ ಸಂವತ್ತನ್ತಿ। ಬಹುಲೀಕಮ್ಮಾಯ ಸಂವತ್ತನ್ತಿ। ಅಲಙ್ಕಾರಾಯ ಸಂವತ್ತನ್ತಿ। ಪರಿಕ್ಖಾರಾಯ ಸಂವತ್ತನ್ತಿ। ಪರಿವಾರಾಯ ಸಂವತ್ತನ್ತಿ। ಪಾರಿಪೂರಿಯಾ ಸಂವತ್ತನ್ತಿ। ಏಕನ್ತನಿಬ್ಬಿದಾಯ ವಿರಾಗಾಯ ನಿರೋಧಾಯ ಉಪಸಮಾಯ ಅಭಿಞ್ಞಾಯ ಸಮ್ಬೋಧಾಯ ನಿಬ್ಬಾನಾಯ ಸಂವತ್ತನ್ತಿ।>
      text <ಏವರೂಪಾನಂ ಸೀಲಾನಂ ಸಂವರಪಾರಿಸುದ್ಧಿ ಅಧಿಸೀಲಂ। ಸಂವರಪಾರಿಸುದ್ಧಿಯಾ ಠಿತಂ ಚಿತ್ತಂ ನ ವಿಕ್ಖೇಪಂ ಗಚ್ಛತಿ। ಅವಿಕ್ಖೇಪಪಾರಿಸುದ್ಧಿ ಅಧಿಚಿತ್ತಂ ಸಂವರಪಾರಿಸುದ್ಧಿಂ ಸಮ್ಮಾ ಪಸ್ಸತಿ। ಅವಿಕ್ಖೇಪಪಾರಿಸುದ್ಧಿಂ ಸಮ್ಮಾ ಪಸ್ಸತಿ। ದಸ್ಸನಪಾರಿಸುದ್ಧಿ ಅಧಿಪಞ್ಞಾ। ಯೋ ತತ್ಥ ಸಂವರಟ್ಠೋ। ಅಯಂ ಅಧಿಸೀಲಸಿಕ್ಖಾ। ಯೋ ತತ್ಥ ಅವಿಕ್ಖೇಪಟ್ಠೋ। ಅಯಂ ಅಧಿಚಿತ್ತಸಿಕ್ಖಾ। ಯೋ ತತ್ಥ ದಸ್ಸನಟ್ಠೋ। ಅಯಂ ಅಧಿಪಞ್ಞಾಸಿಕ್ಖಾ।>
      text <ಇಮಾ ತಿಸ್ಸೋ ಸಿಕ್ಖಾಯೋ ಆವಜ್ಜನ್ತೋ ಸಿಕ್ಖತಿ। ಜಾನನ್ತೋ ಸಿಕ್ಖತಿ। ಪಸ್ಸನ್ತೋ ಸಿಕ್ಖತಿ। ಪಚ್ಚವೇಕ್ಖನ್ತೋ ಸಿಕ್ಖತಿ। ಚಿತ್ತಂ ಅಧಿಟ್ಠಹನ್ತೋ ಸಿಕ್ಖತಿ। ಸದ್ಧಾಯ ಅಧಿಮುಚ್ಚನ್ತೋ ಸಿಕ್ಖತಿ। ವೀರಿಯಂ ಪಗ್ಗಣ್ಹನ್ತೋ ಸಿಕ್ಖತಿ। ಸತಿಂ ಉಪಟ್ಠಪೇನ್ತೋ ಸಿಕ್ಖತಿ। ಚಿತ್ತಂ ಸಮಾದಹನ್ತೋ ಸಿಕ್ಖತಿ। ಪಞ್ಞಾಯ ಪಜಾನನ್ತೋ ಸಿಕ್ಖತಿ। ಅಭಿಞ್ಞೇಯ್ಯಂ ಅಭಿಜಾನನ್ತೋ ಸಿಕ್ಖತಿ। ಪರಿಞ್ಞೇಯ್ಯಂ ಪರಿಜಾನನ್ತೋ ಸಿಕ್ಖತಿ। ಪಹಾತಬ್ಬಂ ಪಜಹನ್ತೋ ಸಿಕ್ಖತಿ। ಸಚ್ಛಿಕಾತಬ್ಬಂ ಸಚ್ಛಿಕರೋನ್ತೋ ಸಿಕ್ಖತಿ। ಭಾವೇತಬ್ಬಂ ಭಾವೇನ್ತೋ ಸಿಕ್ಖತಿ।>
      text <ಪಞ್ಚ ಸೀಲಾನಿ ಅದಿನ್ನಾದಾನಸ್ಸ…ಪೇ॰… ಕಾಮೇಸುಮಿಚ್ಛಾಚಾರಸ್ಸ… ಮುಸಾವಾದಸ್ಸ… ಪಿಸುಣಾಯ ವಾಚಾಯ… ಫರುಸಾಯ ವಾಚಾಯ… ಸಮ್ಫಪ್ಪಲಾಪಸ್ಸ… ಅಭಿಜ್ಝಾಯ… ಬ್ಯಾಪಾದಸ್ಸ… ಮಿಚ್ಛಾದಿಟ್ಠಿಯಾ… ಭಾವೇತಬ್ಬಂ ಭಾವೇನ್ತೋ ಸಿಕ್ಖನ್ತಿ।>
      text <ನೇಕ್ಖಮ್ಮೇನ ಕಾಮಚ್ಛನ್ದಸ್ಸ…ಪೇ॰… ಅಬ್ಯಾಪಾದೇನ ಬ್ಯಾಪಾದಸ್ಸ… ಆಲೋಕಸಞ್ಞಾಯ ಥಿನಮಿದ್ಧಸ್ಸ… ಅವಿಕ್ಖೇಪೇನ ಉದ್ಧಚ್ಚಸ್ಸ… … ಧಮ್ಮವವತ್ಥಾನೇನ ವಿಚಿಕಿಚ್ಛಾಯ… ಞಾಣೇನ ಅವಿಜ್ಜಾಯ… ಪಾಮೋಜ್ಜೇನ ಅರತಿಯಾ… ಭಾವೇತಬ್ಬಂ ಭಾವೇನ್ತೋ ಸಿಕ್ಖತಿ।>
      text <ಪಠಮೇನ ಝಾನೇನ ನೀವರಣಾನಂ…ಪೇ॰… ದುತಿಯೇನ ಝಾನೇನ ವಿತಕ್ಕವಿಚಾರಾನಂ… ತತಿಯೇನ ಝಾನೇನ ಪೀತಿಯಾ… ಚತುತ್ಥೇನ ಝಾನೇನ ಸುಖದುಕ್ಖಾನಂ… ಆಕಾಸಾನಞ್ಚಾಯತನಸಮಾಪತ್ತಿಯಾ ರೂಪಸಞ್ಞಾಯ ಪಟಿಘಸಞ್ಞಾಯ ನಾನತ್ತಸಞ್ಞಾಯ… ವಿಞ್ಞಾಣಞ್ಚಾಯತನಸಮಾಪತ್ತಿಯಾ ಆಕಾಸಾನಞ್ಚಾಯತನಸಞ್ಞಾಯ… ಆಕಿಞ್ಚಞ್ಞಾಯತನಸಮಾಪತ್ತಿಯಾ ವಿಞ್ಞಾಣಞ್ಚಾಯತನಸಞ್ಞಾಯ… ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಯಾ ಆಕಿಞ್ಚಞ್ಞಾಯತನಸಞ್ಞಾಯ… ಭಾವೇತಬ್ಬಂ ಭಾವೇನ್ತೋ ಸಿಕ್ಖತಿ।>
      text <ಅನಿಚ್ಚಾನುಪಸ್ಸನಾಯ ನಿಚ್ಚಸಞ್ಞಾಯ…ಪೇ॰… ದುಕ್ಖಾನುಪಸ್ಸನಾಯ ಸುಖಸಞ್ಞಾಯ… ಅನತ್ತಾನುಪಸ್ಸನಾಯ ಅತ್ತಸಞ್ಞಾಯ… ನಿಬ್ಬಿದಾನುಪಸ್ಸನಾಯ ನನ್ದಿಯಾ… ವಿರಾಗಾನುಪಸ್ಸನಾಯ ರಾಗಸ್ಸ… ನಿರೋಧಾನುಪಸ್ಸನಾಯ ಸಮುದಯಸ್ಸ… ಪಟಿನಿಸ್ಸಗ್ಗಾನುಪಸ್ಸನಾಯ ಆದಾನಸ್ಸ… ಖಯಾನುಪಸ್ಸನಾಯ ಘನಸಞ್ಞಾಯ… ವಯಾನುಪಸ್ಸನಾಯ ಆಯೂಹನಸ್ಸ… ವಿಪರಿಣಾಮಾನುಪಸ್ಸನಾಯ ಧುವಸಞ್ಞಾಯ… ಅನಿಮಿತ್ತಾನುಪಸ್ಸನಾಯ ನಿಮಿತ್ತಸ್ಸ… ಅಪ್ಪಣಿಹಿತಾನುಪಸ್ಸನಾಯ ಪಣಿಧಿಯಾ… ಸುಞ್ಞತಾನುಪಸ್ಸನಾಯ ಅಭಿನಿವೇಸಸ್ಸ… ಅಧಿಪಞ್ಞಾಧಮ್ಮವಿಪಸ್ಸನಾಯ ಸಾರಾಗಾಭಿನಿವೇಸಸ್ಸ… ಯಥಾಭೂತಞಾಣದಸ್ಸನೇನ ಸಮ್ಮೋಹಾಭಿನಿವೇಸಸ್ಸ… ಆದೀನವಾನುಪಸ್ಸನಾಯ ಆಲಯಾಭಿನಿವೇಸಸ್ಸ… ಪಟಿಸಙ್ಖಾನುಪಸ್ಸನಾಯ ಅಪ್ಪಟಿಸಙ್ಖಾಯ… ವಿವಟ್ಟನಾನುಪಸ್ಸನಾಯ ಸಞ್ಞೋಗಾಭಿನಿವೇಸಸ್ಸ ಭಾವೇತಬ್ಬಂ ಭಾವೇನ್ತೋ ಸಿಕ್ಖತಿ।>
      text <ಸೋತಾಪತ್ತಿಮಗ್ಗೇನ ದಿಟ್ಠೇಕಟ್ಠಾನಂ ಕಿಲೇಸಾನಂ…ಪೇ॰… ಸಕದಾಗಾಮಿಮಗ್ಗೇನ ಓಳಾರಿಕಾನಂ ಕಿಲೇಸಾನಂ… ಅನಾಗಾಮಿಮಗ್ಗೇನ ಅನುಸಹಗತಾನಂ ಕಿಲೇಸಾನಂ… ಅರಹತ್ತಮಗ್ಗೇನ ಸಬ್ಬಕಿಲೇಸಾನಂ ಪಹಾನಂ ಸೀಲಂ। ವೇರಮಣೀ ಸೀಲಂ। ಚೇತನಾ ಸೀಲಂ। ಸಂವರೋ ಸೀಲಂ। ಅವೀತಿಕ್ಕಮೋ ಸೀಲಂ। ಏವರೂಪಾನಿ ಸೀಲಾನಿ ಚಿತ್ತಸ್ಸ ಅವಿಪ್ಪಟಿಸಾರಾಯ ಸಂವತ್ತನ್ತಿ। ಪಾಮೋಜ್ಜಾಯ ಸಂವತ್ತನ್ತಿ। ಪೀತಿಯಾ ಸಂವತ್ತನ್ತಿ। ಪಸ್ಸದ್ಧಿಯಾ ಸಂವತ್ತನ್ತಿ। ಸೋಮನಸ್ಸಾಯ ಸಂವತ್ತನ್ತಿ। ಆಸೇವನಾಯ ಸಂವತ್ತನ್ತಿ। ಭಾವನಾಯ ಸಂವತ್ತನ್ತಿ। ಬಹುಲೀಕಮ್ಮಾಯ ಸಂವತ್ತನ್ತಿ। ಅಲಙ್ಕಾರಾಯ ಸಂವತ್ತನ್ತಿ। ಪರಿಕ್ಖಾರಾಯ ಸಂವತ್ತನ್ತಿ। ಪರಿವಾರಾಯ ಸಂವತ್ತನ್ತಿ। ಪಾರಿಪೂರಿಯಾ ಸಂವತ್ತನ್ತಿ। ಏಕನ್ತನಿಬ್ಬಿದಾಯ ವಿರಾಗಾಯ ನಿರೋಧಾಯ ಉಪಸಮಾಯ ಅಭಿಞ್ಞಾಯ ಸಮ್ಬೋಧಾಯ ನಿಬ್ಬಾನಾಯ ಸಂವತ್ತನ್ತಿ।>
      text <೪೨>, <ಏವರೂಪಾನಂ ಸೀಲಾನಂ ಸಂವರಪಾರಿಸುದ್ಧಿ ಅಧಿಸೀಲಂ। ಸಂವರಪಾರಿಸುದ್ಧಿಯಾ ಠಿತಂ ಚಿತ್ತಂ ಅವಿಕ್ಖೇಪಂ ಗಚ್ಛತಿ। ಅವಿಕ್ಖೇಪಪಾರಿಸುದ್ಧಿ ಅಧಿಚಿತ್ತಂ। ಸಂವರಪಾರಿಸುದ್ಧಿಂ ಸಮ್ಮಾ ಪಸ್ಸತಿ। ಅವಿಕ್ಖೇಪಪಾರಿಸುದ್ಧಿಂ ಸಮ್ಮಾ ಪಸ್ಸತಿ। ದಸ್ಸನಪಾರಿಸುದ್ಧಿ ಅಧಿಪಞ್ಞಾ। ಯೋ ತತ್ಥ ಸಂವರಟ್ಠೋ। ಅಯಂ ಅಧಿಸೀಲಸಿಕ್ಖಾ। ಯೋ ತತ್ಥ ಅವಿಕ್ಖೇಪಟ್ಠೋ। ಅಯಂ ಅಧಿಚಿತ್ತಸಿಕ್ಖಾ। ಯೋ ತತ್ಥ ದಸ್ಸನಟ್ಠೋ। ಅಯಂ ಅಧಿಪಞ್ಞಾಸಿಕ್ಖಾ। ಇಮಾ ತಿಸ್ಸೋ ಸಿಕ್ಖಾಯೋ ಆವಜ್ಜನ್ತೋ ಸಿಕ್ಖತಿ। ಜಾನನ್ತೋ ಸಿಕ್ಖತಿ। ಪಸ್ಸನ್ತೋ ಸಿಕ್ಖತಿ। ಪಚ್ಚವೇಕ್ಖನ್ತೋ ಸಿಕ್ಖತಿ। ಚಿತ್ತಂ ಅಧಿಟ್ಠಹನ್ತೋ ಸಿಕ್ಖತಿ। ಸದ್ಧಾಯ ಅಧಿಮುಚ್ಚನ್ತೋ ಸಿಕ್ಖತಿ। ವೀರಿಯಂ ಪಗ್ಗಣ್ಹನ್ತೋ ಸಿಕ್ಖತಿ। ಸತಿಂ ಉಪಟ್ಠಪೇನ್ತೋ ಸಿಕ್ಖತಿ। ಚಿತ್ತಂ ಸಮಾದಹನ್ತೋ ಸಿಕ್ಖತಿ। ಪಞ್ಞಾಯ ಪಜಾನನ್ತೋ ಸಿಕ್ಖತಿ। ಅಭಿಞ್ಞೇಯ್ಯಂ ಅಭಿಜಾನನ್ತೋ ಸಿಕ್ಖತಿ। ಪರಿಞ್ಞೇಯ್ಯಂ ಪರಿಜಾನನ್ತೋ ಸಿಕ್ಖತಿ ಪಹಾತಬ್ಬಂ ಪಜಹನ್ತೋ ಸಿಕ್ಖತಿ। ಸಚ್ಛಿಕಾತಬ್ಬಂ ಸಚ್ಛಿಕರೋನ್ತೋ ಸಿಕ್ಖತಿ। ಭಾವೇತಬ್ಬಂ ಭಾವೇನ್ತೋ ಸಿಕ್ಖತಿ। ತಂ ಞಾತಟ್ಠೇನ ಞಾಣಂ ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಸುತ್ವಾನ ಸಂವರೇ ಪಞ್ಞಾ ಸೀಲಮಯೇ ಞಾಣಂ।>
      stand <ಸೀಲಮಯಞಾಣನಿದ್ದೇಸೋ ದುತಿಯೋ।>
    text <೩॥ ಸಮಾಧಿಭಾವನಾಮಯಞಾಣನಿದ್ದೇಸೋ>
      text <೪೩>, <ಕಥಂ ಸಂವರಿತ್ವಾ ಸಮಾದಹನೇ ಪಞ್ಞಾ ಸಮಾಧಿಭಾವನಾಮಯೇ ಞಾಣಂ॥ ಏಕೋ ಸಮಾಧಿ ಚಿತ್ತಸ್ಸ ಏಕಗ್ಗತಾ। ದ್ವೇ ಸಮಾಧೀ ಲೋಕಿಯೋ ಸಮಾಧಿ। ಲೋಕುತ್ತರೋ ಸಮಾಧಿ। ತಯೋ ಸಮಾಧೀ ಸವಿತಕ್ಕಸವಿಚಾರೋ ಸಮಾಧಿ। ಅವಿತಕ್ಕವಿಚಾರಮತ್ತೋ ಸಮಾಧಿ। ಅವಿತಕ್ಕಅವಿಚಾರೋ ಸಮಾಧಿ। ಚತ್ತಾರೋ ಸಮಾಧೀ ಹಾನಭಾಗಿಯೋ ಸಮಾಧಿ। ಠಿತಿಭಾಗಿಯೋ ಸಮಾಧಿ। ವಿಸೇಸಭಾಗಿಯೋ ಸಮಾಧಿ। ನಿಬ್ಬೇಧಭಾಗಿಯೋ ಸಮಾಧಿ। ಪಞ್ಚ ಸಮಾಧೀ ಪೀತಿಫರಣತಾ। ಸುಖಫರಣತಾ। ಚೇತೋಫರಣತಾ। ಆಲೋಕಫರಣತಾ। ಪಚ್ಚವೇಕ್ಖಣಾನಿಮಿತ್ತಂ।>
      text <ಛ ಸಮಾಧೀ ಬುದ್ಧಾನುಸ್ಸತಿವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ। ಧಮ್ಮಾನುಸ್ಸತಿವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ। ಸಙ್ಘಾನುಸ್ಸತಿವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ। ಸೀಲಾನುಸ್ಸತಿವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ। ಚಾಗಾನುಸ್ಸತಿವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ। ದೇವತಾನುಸ್ಸತಿವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ। ಸತ್ತ ಸಮಾಧೀ ಸಮಾಧಿಕುಸಲತಾ। ಸಮಾಧಿಸ್ಸ ಸಮಾಪತ್ತಿಕುಸಲತಾ। ಸಮಾಧಿಸ್ಸ ಠಿತಿಕುಸಲತಾ। ಸಮಾಧಿಸ್ಸ ವುಟ್ಠಾನಕುಸಲತಾ। ಸಮಾಧಿಸ್ಸ ಕಲ್ಲತಾಕುಸಲತಾ। ಸಮಾಧಿಸ್ಸ ಗೋಚರಕುಸಲತಾ। ಸಮಾಧಿಸ್ಸ ಅಭಿನೀಹಾರಕುಸಲತಾ। ಅಟ್ಠ ಸಮಾಧೀ ಪಥವೀಕಸಿಣವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ। ಆಪೋಕಸಿಣವಸೇನ…ಪೇ॰… ತೇಜೋಕಸಿಣವಸೇನ… ವಾಯೋಕಸಿಣವಸೇನ… ನೀಲಕಸಿಣವಸೇನ… ಪೀತಕಸಿಣವಸೇನ… ಲೋಹಿತಕಸಿಣವಸೇನ… ಓದಾತಕಸಿಣವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ। ನವ ಸಮಾಧೀ ರೂಪಾವಚರೋ ಸಮಾಧಿ ಅತ್ಥಿ ಹೀನೋ। ಅತ್ಥಿ ಮಜ್ಝೋಮೋ। ಅತ್ಥಿ ಪಣೀತೋ। ಅರೂಪಾವಚರೋ ಸಮಾಧಿ ಅತ್ಥಿ ಹೀನೋ। ಅತ್ಥಿ ಮಜ್ಝೋಮೋ। ಅತ್ಥಿ ಪಣೀತೋ। ಸುಞ್ಞತೋ ಸಮಾಧಿ। ಅನಿಮಿತ್ತೋ ಸಮಾಧಿ। ಅಪ್ಪಣಿಹಿತೋ ಸಮಾಧಿ। ದಸ ಸಮಾಧೀ ಉದ್ಧುಮಾತಕಸಞ್ಞಾವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ। ವಿನೀಲಕಸಞ್ಞಾವಸೇನ…ಪೇ॰… ವಿಪುಬ್ಬಕಸಞ್ಞಾವಸೇನ… ವಿಚ್ಛಿದ್ದಕಸಞ್ಞಾವಸೇನ… ವಿಕ್ಖಾಯಿತಕಸಞ್ಞಾವಸೇನ… ವಿಕ್ಖಿತ್ತಕಸಞ್ಞಾವಸೇನ… ಹತವಿಕ್ಖಿತ್ತಕಸಞ್ಞಾವಸೇನ… ಲೋಹಿತಕಸಞ್ಞಾವಸೇನ… ಪುಳವಕಸಞ್ಞಾವಸೇನ … ಅಟ್ಠಿಕಸಞ್ಞಾವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ। ಇಮೇ ಪಞ್ಚಪಞ್ಞಾಸ ಸಮಾಧಿ।>
      text <೪೪>, <ಅಪಿ ಚ। ಪಞ್ಚವೀಸತಿ ಸಮಾಧಿಸ್ಸ ಸಮಾಧಿಟ್ಠಾ ಪರಿಗ್ಗಹಟ್ಠೇನ ಸಮಾಧಿ। ಪರಿವಾರಟ್ಠೇನ ಸಮಾಧಿ। ಪರಿಪೂರಟ್ಠೇನ ಸಮಾಧಿ। ಏಕಗ್ಗಟ್ಠೇನ ಸಮಾಧಿ। ಅವಿಕ್ಖೇಪಟ್ಠೇನ ಸಮಾಧಿ। ಅವಿಸಾರಟ್ಠೇನ ಸಮಾಧಿ। ಅನಾವಿಲಟ್ಠೇನ ಸಮಾಧಿ। ಅನಿಞ್ಜನಟ್ಠೇನ ಸಮಾಧಿ। ವಿಮುತ್ತಟ್ಠೇನ ಸಮಾಧಿ। ಏಕತ್ತುಪಟ್ಠಾನವಸೇನ ಚಿತ್ತಸ್ಸ ಠಿತತ್ತಾ ಸಮಾಧಿ। ಸಮಂ ಏಸತೀತಿ ಸಮಾಧಿ। ವಿಸಮಂ ನೇಸತೀತಿ ಸಮಾಧಿ। ಸಮಂ ಏಸಿತತ್ತಾ ಸಮಾಧಿ। ವಿಸಮಂ ನೇಸಿತತ್ತಾ ಸಮಾಧಿ। ಸಮಂ ಆದಿಯತೀತಿ ಸಮಾಧಿ। ವಿಸಮಂ ನಾದಿಯತೀತಿ ಸಮಾಧಿ। ಸಮಂ ಆದಿನ್ನತ್ತಾ ಸಮಾಧಿ। ವಿಸಮಂ ಅನಾದಿನ್ನತ್ತಾ ಸಮಾಧಿ। ಸಮಂ ಪಟಿಪಜ್ಜತೀತಿ ಸಮಾಧಿ। ವಿಸಮಂ ನಪ್ಪಟಿಪಜ್ಜತೀತಿ ಸಮಾಧಿ। ಸಮಂ ಪಟಿಪನ್ನತ್ತಾ ಸಮಾಧಿ। ವಿಸಮಂ ನಪ್ಪಟಿಪನ್ನತ್ತಾ ಸಮಾಧಿ। ಸಮಂ ಝಾಯತೀತಿ ಸಮಾಧಿ। ವಿಸಮಂ ಝಾಪೇತೀತಿ ಸಮಾಧಿ। ಸಮಂ ಝಾತತ್ತಾ ಸಮಾಧಿ। ವಿಸಮಂ ಝಾಪಿತತ್ತಾ ಸಮಾಧಿ। ಸಮೋ ಚ ಹಿತೋ ಚ ಸುಖೋ ಚಾತಿ ಸಮಾಧಿ। ಇಮೇ ಪಞ್ಚವೀಸತಿ ಸಮಾಧಿಸ್ಸ ಸಮಾಧಿಟ್ಠಾ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಸಂವರಿತ್ವಾ ಸಮಾದಹನೇ ಪಞ್ಞಾ ಸಮಾಧಿಭಾವನಾಮಯೇ ಞಾಣಂ।>
      stand <ಸಮಾಧಿಭಾವನಾಮಯಞಾಣನಿದ್ದೇಸೋ ತತಿಯೋ।>
    text <೪॥ ಧಮ್ಮಟ್ಠಿತಿಞಾಣನಿದ್ದೇಸೋ>
      text <೪೫>, <ಕಥಂ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ॥ ಅವಿಜ್ಜಾ ಸಙ್ಖಾರಾನಂ ಉಪ್ಪಾದಟ್ಠಿತಿ ಚ ಪವತ್ತಟ್ಠಿತಿ ಚ ನಿಮಿತ್ತಟ್ಠಿತಿ ಚ ಆಯೂಹನಟ್ಠಿತಿ ಚ ಸಞ್ಞೋಗಟ್ಠಿತಿ ಚ ಪಲಿಬೋಧಟ್ಠಿತಿ ಚ ಸಮುದಯಟ್ಠಿತಿ ಚ ಹೇತುಟ್ಠಿತಿ ಚ ಪಚ್ಚಯಟ್ಠಿತಿ ಚ। ಇಮೇಹಿ ನವಹಾಕಾರೇಹಿ ಅವಿಜ್ಜಾ ಪಚ್ಚಯೋ। ಸಙ್ಖಾರಾ ಪಚ್ಚಯಸಮುಪ್ಪನ್ನಾ। ಉಭೋಪೇತೇ ಧಮ್ಮಾ ಪಚ್ಚಯಸಮುಪ್ಪನ್ನಾತಿ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ। ಅತೀತಮ್ಪಿ ಅದ್ಧಾನಂ… ಅನಾಗತಮ್ಪಿ ಅದ್ಧಾನಂ ಅವಿಜ್ಜಾ ಸಙ್ಖಾರಾನಂ ಉಪ್ಪಾದಟ್ಠಿತಿ ಚ ಪವತ್ತಟ್ಠಿತಿ ಚ ನಿಮಿತ್ತಟ್ಠಿತಿ ಚ ಆಯೂಹನಟ್ಠಿತಿ ಚ ಸಞ್ಞೋಗಟ್ಠಿತಿ ಚ ಪಲಿಬೋಧಟ್ಠಿತಿ ಚ ಸಮುದಯಟ್ಠಿತಿ ಚ ಹೇತುಟ್ಠಿತಿ ಚ ಪಚ್ಚಯಟ್ಠಿತಿ ಚ। ಇಮೇಹಿ ನವಹಾಕಾರೇಹಿ ಅವಿಜ್ಜಾ ಪಚ್ಚಯೋ। ಸಙ್ಖಾರಾ ಪಚ್ಚಯಸಮುಪ್ಪನ್ನಾ। ಉಭೋಪೇತೇ ಧಮ್ಮಾ ಪಚ್ಚಯಸಮುಪ್ಪನ್ನಾತಿ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ।>
      text <ಸಙ್ಖಾರಾ ವಿಞ್ಞಾಣಸ್ಸ…ಪೇ॰… ವಿಞ್ಞಾಣಂ ನಾಮರೂಪಸ್ಸ… ನಾಮರೂಪಂ ಸಳಾಯತನಸ್ಸ… ಸಳಾಯತನಂ ಫಸ್ಸಸ್ಸ… ಫಸ್ಸೋ ವೇದನಾಯ… ವೇದನಾ ತಣ್ಹಾಯ… ತಣ್ಹಾ ಉಪಾದಾನಸ್ಸ… ಉಪಾದಾನಂ ಭವಸ್ಸ… ಭವೋ ಜಾತಿಯಾ… ಜಾತಿ ಜರಾಮರಣಸ್ಸ ಉಪ್ಪಾದಟ್ಠಿತಿ ಚ ಪವತ್ತಟ್ಠಿತಿ ಚ ನಿಮಿತ್ತಟ್ಠಿತಿ ಚ ಆಯೂಹನಟ್ಠಿತಿ ಚ ಸಞ್ಞೋಗಟ್ಠಿತಿ ಚ ಪಲಿಬೋಧಟ್ಠಿತಿ ಚ ಸಮುದಯಟ್ಠಿತಿ ಚ ಹೇತುಟ್ಠಿತಿ ಚ ಪಚ್ಚಯಟ್ಠಿತಿ ಚ। ಇಮೇಹಿ ನವಹಾಕಾರೇಹಿ ಜಾತಿ ಪಚ್ಚಯೋ। ಜರಾಮರಣಂ ಪಚ್ಚಯಸಮುಪ್ಪನ್ನಂ। ಉಭೋಪೇತೇ ಧಮ್ಮಾ ಪಚ್ಚಯಸಮುಪ್ಪನ್ನಾತಿ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ। ಅತೀತಮ್ಪಿ ಅದ್ಧಾನಂ… ಅನಾಗತಮ್ಪಿ ಅದ್ಧಾನಂ ಜಾತಿ ಜರಾಮರಣಸ್ಸ ಉಪ್ಪಾದಟ್ಠಿತಿ ಚ ಪವತ್ತಟ್ಠಿತಿ ಚ ನಿಮಿತ್ತಟ್ಠಿತಿ ಚ ಆಯೂಹನಟ್ಠಿತಿ ಚ ಸಞ್ಞೋಗಟ್ಠಿತಿ ಚ ಪಲಿಬೋಧಟ್ಠಿತಿ ಚ ಸಮುದಯಟ್ಠಿತಿ ಚ ಹೇತುಟ್ಠಿತಿ ಚ ಪಚ್ಚಯಟ್ಠಿತಿ ಚ। ಇಮೇಹಿ ನವಹಾಕಾರೇಹಿ ಜಾತಿ ಪಚ್ಚಯೋ। ಜರಾಮರಣಂ ಪಚ್ಚಯಸಮುಪ್ಪನ್ನಂ। ಉಭೋಪೇತೇ ಧಮ್ಮಾ ಪಚ್ಚಯಸಮುಪ್ಪನ್ನಾತಿ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ।>
      text <೪೬>, <ಅವಿಜ್ಜಾ ಹೇತು। ಸಙ್ಖಾರಾ ಹೇತುಸಮುಪ್ಪನ್ನಾ। ಉಭೋಪೇತೇ ಧಮ್ಮಾ ಹೇತುಸಮುಪ್ಪನ್ನಾತಿ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ। ಅತೀತಮ್ಪಿ ಅದ್ಧಾನಂ… ಅನಾಗತಮ್ಪಿ ಅದ್ಧಾನಂ ಅವಿಜ್ಜಾ ಹೇತು। ಸಙ್ಖಾರಾ ಹೇತುಸಮುಪ್ಪನ್ನಾ। ಉಭೋಪೇತೇ ಧಮ್ಮಾ ಹೇತುಸಮುಪ್ಪನ್ನಾತಿ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ।>
      text <ಸಙ್ಖಾರಾ ಹೇತು। ವಿಞ್ಞಾಣಂ ಹೇತುಸಮುಪ್ಪನ್ನಂ…ಪೇ॰… ವಿಞ್ಞಾಣಂ ಹೇತು। ನಾಮರೂಪಂ ಹೇತುಸಮುಪ್ಪನ್ನಂ… ನಾಮರೂಪಂ ಹೇತು। ಸಳಾಯತನಂ ಹೇತುಸಮುಪ್ಪನ್ನಂ… ಸಳಾಯತನಂ ಹೇತು। ಫಸ್ಸೋ ಹೇತುಸಮುಪ್ಪನ್ನೋ… ಫಸ್ಸೋ ಹೇತು। ವೇದನಾ ಹೇತುಸಮುಪ್ಪನ್ನಾ… ವೇದನಾ ಹೇತು। ತಣ್ಹಾ ಹೇತುಸಮುಪ್ಪನ್ನಾ… ತಣ್ಹಾ ಹೇತು। ಉಪಾದಾನಂ ಹೇತುಸಮುಪ್ಪನ್ನಂ… ಉಪಾದಾನಂ ಹೇತು। ಭವೋ ಹೇತುಸಮುಪ್ಪನ್ನೋ… ಭವೋ ಹೇತು। ಜಾತಿ ಹೇತುಸಮುಪ್ಪನ್ನಾ… ಜಾತಿ ಹೇತು। ಜರಾಮರಣಂ ಹೇತುಸಮುಪ್ಪನ್ನಂ। ಉಭೋಪೇತೇ ಧಮ್ಮಾ ಹೇತುಸಮುಪ್ಪನ್ನಾತಿ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ। ಅತೀತಮ್ಪಿ ಅದ್ಧಾನಂ… ಅನಾಗತಮ್ಪಿ ಅದ್ಧಾನಂ ಜಾತಿ ಹೇತು। ಜರಾಮರಣಂ ಹೇತುಸಮುಪ್ಪನ್ನಂ। ಉಭೋಪೇತೇ ಧಮ್ಮಾ ಹೇತುಸಮುಪ್ಪನ್ನಾತಿ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ।>
      text <ಅವಿಜ್ಜಾ ಪಟಿಚ್ಚಾ। ಸಙ್ಖಾರಾ ಪಟಿಚ್ಚಸಮುಪ್ಪನ್ನಾ। ಉಭೋಪೇತೇ ಧಮ್ಮಾ ಪಟಿಚ್ಚಸಮುಪ್ಪನ್ನಾತಿ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ। ಅತೀತಮ್ಪಿ ಅದ್ಧಾನಂ… ಅನಾಗತಮ್ಪಿ ಅದ್ಧಾನಂ ಅವಿಜ್ಜಾ ಪಟಿಚ್ಚಾ। ಸಙ್ಖಾರಾ ಪಟಿಚ್ಚಸಮುಪ್ಪನ್ನಾ। ಉಭೋಪೇತೇ ಧಮ್ಮಾ ಪಟಿಚ್ಚಸಮುಪ್ಪನ್ನಾತಿ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ।>
      text <ಸಙ್ಖಾರಾ ಪಟಿಚ್ಚಾ। ವಿಞ್ಞಾಣಂ ಪಟಿಚ್ಚಸಮುಪ್ಪನ್ನಂ…ಪೇ॰… ವಿಞ್ಞಾಣಂ ಪಟಿಚ್ಚಾ। ನಾಮರೂಪಂ ಪಟಿಚ್ಚಸಮುಪ್ಪನ್ನಂ… ನಾಮರೂಪಂ ಪಟಿಚ್ಚಾ। ಸಳಾಯತನಂ ಪಟಿಚ್ಚಸಮುಪ್ಪನ್ನಂ… ಸಳಾಯತನಂ ಪಟಿಚ್ಚಾ। ಫಸ್ಸೋ ಪಟಿಚ್ಚಸಮುಪ್ಪನ್ನೋ… ಫಸ್ಸೋ ಪಟಿಚ್ಚಾ। ವೇದನಾ ಪಟಿಚ್ಚಸಮುಪ್ಪನ್ನಾ… ವೇದನಾ ಪಟಿಚ್ಚಾ। ತಣ್ಹಾ ಪಟಿಚ್ಚಸಮುಪ್ಪನ್ನಾ… ತಣ್ಹಾ ಪಟಿಚ್ಚಾ। ಉಪಾದಾನಂ ಪಟಿಚ್ಚಸಮುಪ್ಪನ್ನಂ… ಉಪಾದಾನಂ ಪಟಿಚ್ಚಾ। ಭವೋ ಪಟಿಚ್ಚಸಮುಪ್ಪನ್ನೋ… ಭವೋ ಪಟಿಚ್ಚಾ। ಜಾತಿ ಪಟಿಚ್ಚಸಮುಪ್ಪನ್ನಾ… ಜಾತಿ ಪಟಿಚ್ಚಾ। ಜರಾಮರಣಂ ಪಟಿಚ್ಚಸಮುಪ್ಪನ್ನಂ। ಉಭೋಪೇತೇ ಧಮ್ಮಾ ಪಟಿಚ್ಚಸಮುಪ್ಪನ್ನಾತಿ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ। ಅತೀತಮ್ಪಿ ಅದ್ಧಾನಂ… ಅನಾಗತಮ್ಪಿ ಅದ್ಧಾನಂ ಜಾತಿ ಪಟಿಚ್ಚಾ। ಜರಾಮರಣಂ ಪಟಿಚ್ಚಸಮುಪ್ಪನ್ನಂ। ಉಭೋಪೇತೇ ಧಮ್ಮಾ ಪಟಿಚ್ಚಸಮುಪ್ಪನ್ನಾತಿ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ।>
      text <ಅವಿಜ್ಜಾ ಪಚ್ಚಯೋ। ಸಙ್ಖಾರಾ ಪಚ್ಚಯಸಮುಪ್ಪನ್ನಾ। ಉಭೋಪೇತೇ ಧಮ್ಮಾ ಪಚ್ಚಯಸಮುಪ್ಪನ್ನಾತಿ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ। ಅತೀತಮ್ಪಿ ಅದ್ಧಾನಂ… ಅನಾಗತಮ್ಪಿ ಅದ್ಧಾನಂ ಅವಿಜ್ಜಾ ಪಚ್ಚಯೋ। ಸಙ್ಖಾರಾ ಪಚ್ಚಯಸಮುಪ್ಪನ್ನಾ। ಉಭೋಪೇತೇ ಧಮ್ಮಾ ಪಚ್ಚಯಸಮುಪ್ಪನ್ನಾತಿ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ।>
      text <ಸಙ್ಖಾರಾ ಪಚ್ಚಯಾ। ವಿಞ್ಞಾಣಂ ಪಚ್ಚಯಸಮುಪ್ಪನ್ನಂ…ಪೇ॰… ವಿಞ್ಞಾಣಂ ಪಚ್ಚಯೋ। ನಾಮರೂಪಂ ಪಚ್ಚಯಸಮುಪ್ಪನ್ನಂ… ನಾಮರೂಪಂ ಪಚ್ಚಯೋ। ಸಳಾಯತನಂ ಪಚ್ಚಯಸಮುಪ್ಪನ್ನಂ… ಸಳಾಯತನಂ ಪಚ್ಚಯೋ। ಫಸ್ಸೋ ಪಚ್ಚಯಸಮುಪ್ಪನ್ನೋ… ಫಸ್ಸೋ ಪಚ್ಚಯೋ। ವೇದನಾ ಪಚ್ಚಯಸಮುಪ್ಪನ್ನಾ… ವೇದನಾ ಪಚ್ಚಯೋ। ತಣ್ಹಾ ಪಚ್ಚಯಸಮುಪ್ಪನ್ನಾ… ತಣ್ಹಾ ಪಚ್ಚಯೋ। ಉಪಾದಾನಂ ಪಚ್ಚಯಸಮುಪ್ಪನ್ನಂ… ಉಪಾದಾನಂ ಪಚ್ಚಯೋ। ಭವೋ ಪಚ್ಚಯಸಮುಪ್ಪನ್ನೋ… ಭವೋ ಪಚ್ಚಯೋ। ಜಾತಿ ಪಚ್ಚಯಸಮುಪ್ಪನ್ನಾ… ಜಾತಿ ಪಚ್ಚಯೋ। ಜರಾಮರಣಂ ಪಚ್ಚಯಸಮುಪ್ಪನ್ನಂ। ಉಭೋಪೇತೇ ಧಮ್ಮಾ ಪಚ್ಚಯಸಮುಪ್ಪನ್ನಾತಿ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ। ಅತೀತಮ್ಪಿ ಅದ್ಧಾನಂ… ಅನಾಗತಮ್ಪಿ ಅದ್ಧಾನಂ ಜಾತಿ ಪಚ್ಚಯೋ। ಜರಾಮರಣಂ ಪಚ್ಚಯಸಮುಪ್ಪನ್ನಂ। ಉಭೋಪೇತೇ ಧಮ್ಮಾ ಪಚ್ಚಯಸಮುಪ್ಪನ್ನಾತಿ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ।>
      text <೪೭>, <ಪುರಿಮಕಮ್ಮಭವಸ್ಮಿಂ ಮೋಹೋ ಅವಿಜ್ಜಾ। ಆಯೂಹನಾ ಸಙ್ಖಾರಾ। ನಿಕನ್ತಿ ತಣ್ಹಾ। ಉಪಗಮನಂ ಉಪಾದಾನಂ। ಚೇತನಾ ಭವೋ। ಇಮೇ ಪಞ್ಚ ಧಮ್ಮಾ ಪುರಿಮಕಮ್ಮಭವಸ್ಮಿಂ ಇಧ ಪಟಿಸನ್ಧಿಯಾ ಪಚ್ಚಯಾ। ಇಧ ಪಟಿಸನ್ಧಿ ವಿಞ್ಞಾಣಂ। ಓಕ್ಕನ್ತಿ ನಾಮರೂಪಂ। ಪಸಾದೋ ಆಯತನಂ। ಫುಟ್ಠೋ ಫಸ್ಸೋ। ವೇದಯಿತಂ ವೇದನಾ। ಇಮೇ ಪಞ್ಚ ಧಮ್ಮಾ ಇಧುಪಪತ್ತಿಭವಸ್ಮಿಂ ಪುರೇಕತಸ್ಸ ಕಮ್ಮಸ್ಸ ಪಚ್ಚಯಾ। ಇಧ ಪರಿಪಕ್ಕತ್ತಾ ಆಯತನಾನಂ ಮೋಹೋ ಅವಿಜ್ಜಾ। ಆಯೂಹನಾ ಸಙ್ಖಾರಾ। ನಿಕನ್ತಿ ತಣ್ಹಾ ಉಪಗಮನಂ ಉಪಾದಾನಂ। ಚೇತನಾ ಭವೋ। ಇಮೇ ಪಞ್ಚ ಧಮ್ಮಾ ಇಧ ಕಮ್ಮಭವಸ್ಮಿಂ ಆಯತಿಂ ಪಟಿಸನ್ಧಿಯಾ ಪಚ್ಚಯಾ। ಆಯತಿಂ ಪಟಿಸನ್ಧಿ ವಿಞ್ಞಾಣಂ। ಓಕ್ಕನ್ತಿ ನಾಮರೂಪಂ। ಪಸಾದೋ ಆಯತನಂ। ಫುಟ್ಠೋ ಫಸ್ಸೋ। ವೇದಯಿತಂ ವೇದನಾ। ಇಮೇ ಪಞ್ಚ ಧಮ್ಮಾ ಆಯತಿಂ ಉಪಪತ್ತಿಭವಸ್ಮಿಂ ಇಧ ಕತಸ್ಸ ಕಮ್ಮಸ್ಸ ಪಚ್ಚಯಾ। ಇತಿಮೇ ಚತುಸಙ್ಖೇಪೇ ತಯೋ ಅದ್ಧೇ ತಿಸನ್ಧಿಂ ವೀಸತಿಯಾ ಆಕಾರೇಹಿ ಪಟಿಚ್ಚಸಮುಪ್ಪಾದಂ ಜಾನಾತಿ ಪಸ್ಸತಿ ಅಞ್ಞಾತಿ ಪಟಿವಿಜ್ಝತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಪಚ್ಚಯಪರಿಗ್ಗಹೇ ಪಞ್ಞಾ ಧಮ್ಮಟ್ಠಿತಿಞಾಣಂ।>
      stand <ಧಮ್ಮಟ್ಠಿತಿಞಾಣನಿದ್ದೇಸೋ ಚತುತ್ಥೋ।>
    text <೫॥ ಸಮ್ಮಸನಞಾಣನಿದ್ದೇಸೋ>
      text <೪೮>, <ಕಥಂ ಅತೀತಾನಾಗತಪಚ್ಚುಪ್ಪನ್ನಾನಂ ಧಮ್ಮಾನಂ ಸಙ್ಖಿಪಿತ್ವಾ ವವತ್ಥಾನೇ ಪಞ್ಞಾ ಸಮ್ಮಸನೇ ಞಾಣಂ॥>
      text <ಯಂ ಕಿಞ್ಚಿ ರೂಪಂ ಅತೀತಾನಾಗತಪಚ್ಚುಪ್ಪನ್ನಂ ಅಜ್ಝತ್ತಂ ವಾ ಬಹಿದ್ಧಾ ವಾ ಓಳಾರಿಕಂ ವಾ ಸುಖುಮಂ ವಾ ಹೀನಂ ವಾ ಪಣೀತಂ ವಾ ಯಂ ದೂರೇ ಸನ್ತಿಕೇ ವಾ। ಸಬ್ಬಂ ರೂಪಂ ಅನಿಚ್ಚತೋ ವವತ್ಥೇತಿ ಏಕಂ ಸಮ್ಮಸನಂ। ದುಕ್ಖತೋ ವವತ್ಥೇತಿ ಏಕಂ ಸಮ್ಮಸನಂ। ಅನತ್ತತೋ ವವತ್ಥೇತಿ ಏಕಂ ಸಮ್ಮಸನಂ।>
      text <ಯಾ ಕಾಚಿ ವೇದನಾ…ಪೇ॰… ಯಾ ಕಾಚಿ ಸಞ್ಞಾ… ಯೇ ಕೇಚಿ ಸಙ್ಖಾರಾ… ಯಂ ಕಿಞ್ಚಿ ವಿಞ್ಞಾಣಂ ಅತೀತಾನಾಗತಪಚ್ಚುಪ್ಪನ್ನಂ ಅಜ್ಝತ್ತಂ ವಾ ಬಹಿದ್ಧಾ ವಾ ಓಳಾರಿಕಂ ವಾ ಸುಖುಮಂ ವಾ ಹೀನಂ ವಾ ಪಣೀತಂ ವಾ ಯಂ ದೂರೇ ಸನ್ತಿಕೇ ವಾ। ಸಬ್ಬಂ ವಿಞ್ಞಾಣಂ ಅನಿಚ್ಚತೋ ವವತ್ಥೇತಿ ಏಕಂ ಸಮ್ಮಸನಂ। ದುಕ್ಖತೋ ವವತ್ಥೇತಿ ಏಕಂ ಸಮ್ಮಸನಂ। ಅನತ್ತತೋ ವವತ್ಥೇತಿ ಏಕಂ ಸಮ್ಮಸನಂ।>
      text <ಚಕ್ಖುಂ…ಪೇ॰… ಜರಾಮರಣಂ ಅತೀತಾನಾಗತಪಚ್ಚುಪ್ಪನ್ನಂ ಅನಿಚ್ಚತೋ ವವತ್ಥೇತಿ ಏಕಂ ಸಮ್ಮಸನಂ। ದುಕ್ಖತೋ ವವತ್ಥೇತಿ ಏಕಂ ಸಮ್ಮಸನಂ। ಅನತ್ತತೋ ವವತ್ಥೇತಿ ಏಕಂ ಸಮ್ಮಸನಂ।>
      text <ರೂಪಂ ಅತೀತಾನಾಗತಪಚ್ಚುಪ್ಪನ್ನಂ ಅನಿಚ್ಚಂ ಖಯಟ್ಠೇನ। ದುಕ್ಖಂ ಭಯಟ್ಠೇನ ಅನತ್ತಾ ಅಸಾರಕಟ್ಠೇನಾತಿ ಸಙ್ಖಿಪಿತ್ವಾ ವವತ್ಥಾನೇ ಪಞ್ಞಾ ಸಮ್ಮಸನೇ ಞಾಣಂ। ವೇದನಾ…ಪೇ॰… ಸಞ್ಞಾ…ಪೇ॰… ಸಙ್ಖಾರಾ…ಪೇ॰… ವಿಞ್ಞಾಣಂ…ಪೇ॰… ಚಕ್ಖು…ಪೇ॰… ಜರಾಮರಣಂ ಅತೀತಾನಾಗತಪಚ್ಚುಪ್ಪನ್ನಂ ಅನಿಚ್ಚಂ ಖಯಟ್ಠೇನ। ದುಕ್ಖಂ ಭಯಟ್ಠೇನ। ಅನತ್ತಾ ಅಸಾರಕಟ್ಠೇನಾತಿ ಸಙ್ಖಿಪಿತ್ವಾ ವವತ್ಥಾನೇ ಪಞ್ಞಾ ಸಮ್ಮಸನೇ ಞಾಣಂ।>
      text <ರೂಪಂ ಅತೀತಾನಾಗತಪಚ್ಚುಪ್ಪನ್ನಂ ಅನಿಚ್ಚಂ ಸಙ್ಖತಂ ಪಟಿಚ್ಚಸಮುಪ್ಪನ್ನಂ ಖಯಧಮ್ಮಂ ವಯಧಮ್ಮಂ ವಿರಾಗಧಮ್ಮಂ ನಿರೋಧಧಮ್ಮನ್ತಿ ಸಙ್ಖಿಪಿತ್ವಾ ವವತ್ಥಾನೇ ಪಞ್ಞಾ ಸಮ್ಮಸನೇ ಞಾಣಂ। ವೇದನಾ…ಪೇ॰… ಸಞ್ಞಾ… ಸಙ್ಖಾರಾ… ವಿಞ್ಞಾಣಂ… ಚಕ್ಖು…ಪೇ॰… ಜರಾಮರಣಂ ಅತೀತಾನಾಗತಪಚ್ಚುಪ್ಪನ್ನಂ ಅನಿಚ್ಚಂ ಸಙ್ಖತಂ ಪಟಿಚ್ಚಸಮುಪ್ಪನ್ನಂ ಖಯಧಮ್ಮಂ ವಯಧಮ್ಮಂ ವಿರಾಗಧಮ್ಮಂ ನಿರೋಧಧಮ್ಮನ್ತಿ ಸಙ್ಖಿಪಿತ್ವಾ ವವತ್ಥಾನೇ ಪಞ್ಞಾ ಸಮ್ಮಸನೇ ಞಾಣಂ।>
      text <ಜಾತಿಪಚ್ಚಯಾ ಜರಾಮರಣಂ। ಅಸತಿ ಜಾತಿಯಾ ನತ್ಥಿ ಜರಾಮರಣನ್ತಿ ಸಙ್ಖಿಪಿತ್ವಾ ವವತ್ಥಾನೇ ಪಞ್ಞಾ ಸಮ್ಮಸನೇ ಞಾಣಂ। ಅತೀತಮ್ಪಿ ಅದ್ಧಾನಂ… ಅನಾಗತಮ್ಪಿ ಅದ್ಧಾನಂ ಜಾತಿಪಚ್ಚಯಾ ಜರಾಮರಣಂ। ಅಸತಿ ಜಾತಿಯಾ ನತ್ಥಿ ಜರಾಮರಣನ್ತಿ ಸಙ್ಖಿಪಿತ್ವಾ ವವತ್ಥಾನೇ ಪಞ್ಞಾ ಸಮ್ಮಸನೇ ಞಾಣಂ। ಭವಪಚ್ಚಯಾ ಜಾತಿ। ಅಸತಿ…ಪೇ॰… ಉಪಾದಾನಪಚ್ಚಯಾ ಭವೋ। ಅಸತಿ…ಪೇ॰… ತಣ್ಹಾಪಚ್ಚಯಾ ಉಪಾದಾನಂ। ಅಸತಿ…ಪೇ॰… ವೇದನಾಪಚ್ಚಯಾ ತಣ್ಹಾ। ಅಸತಿ…ಪೇ॰… ಫಸ್ಸಪಚ್ಚಯಾ ವೇದನಾ। ಅಸತಿ…ಪೇ॰… ಸಳಾಯತನಪಚ್ಚಯಾ ಫಸ್ಸೋ। ಅಸತಿ…ಪೇ॰… ನಾಮರೂಪಪಚ್ಚಯಾ ಸಳಾಯತನಂ। ಅಸತಿ…ಪೇ॰… ವಿಞ್ಞಾಣಪಚ್ಚಯಾ ನಾಮರೂಪಂ। ಅಸತಿ…ಪೇ॰… ಸಙ್ಖಾರಪಚ್ಚಯಾ ವಿಞ್ಞಾಣಂ। ಅಸತಿ…ಪೇ॰… ಅವಿಜ್ಜಾಪಚ್ಚಯಾ ಸಙ್ಖಾರಾ। ಅಸತಿ ಅವಿಜ್ಜಾಯ ನತ್ಥಿ ಸಙ್ಖಾರಾತಿ ಸಙ್ಖಿಪಿತ್ವಾ ವವತ್ಥಾನೇ ಪಞ್ಞಾ ಸಮ್ಮಸನೇ ಞಾಣಂ। ಅತೀತಮ್ಪಿ ಅದ್ಧಾನಂ… ಅನಾಗತಮ್ಪಿ ಅದ್ಧಾನಂ ಅವಿಜ್ಜಾಪಚ್ಚಯಾ ಸಙ್ಖಾರಾ। ಅಸತಿ ಅವಿಜ್ಜಾಯ ನತ್ಥಿ ಸಙ್ಖಾರಾತಿ ಸಙ್ಖಿಪಿತ್ವಾ ವವತ್ಥಾನೇ ಪಞ್ಞಾ ಸಮ್ಮಸನೇ ಞಾಣಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಅತೀತಾನಾಗತಪಚ್ಚುಪ್ಪನ್ನಾನಂ ಧಮ್ಮಾನಂ ಸಙ್ಖಿಪಿತ್ವಾ ವವತ್ಥಾನೇ ಪಞ್ಞಾ ಸಮ್ಮಸನೇ ಞಾಣಂ।>
      stand <ಸಮ್ಮಸನಞಾಣನಿದ್ದೇಸೋ ಪಞ್ಚಮೋ।>
    text <೬॥ ಉದಯಬ್ಬಯಞಾಣನಿದ್ದೇಸೋ>
      text <೪೯>, <ಕಥಂ ಪಚ್ಚುಪ್ಪನ್ನಾನಂ ಧಮ್ಮಾನಂ ವಿಪರಿಣಾಮಾನುಪಸ್ಸನೇ ಪಞ್ಞಾ ಉದಯಬ್ಬಯಾನುಪಸ್ಸನೇ ಞಾಣಂ॥ ಜಾತಂ ರೂಪಂ ಪಚ್ಚುಪ್ಪನ್ನಂ। ತಸ್ಸ ನಿಬ್ಬತ್ತಿಲಕ್ಖಣಂ ಉದಯೋ। ವಿಪರಿಣಾಮಲಕ್ಖಣಂ ವಯೋ। ಅನುಪಸ್ಸನಾ ಞಾಣಂ। ಜಾತಾ ವೇದನಾ…ಪೇ॰… ಜಾತಾ ಸಞ್ಞಾ… ಜಾತಾ ಸಙ್ಖಾರಾ… ಜಾತಂ ವಿಞ್ಞಾಣಂ… ಜಾತಂ ಚಕ್ಖು…ಪೇ॰… ಜಾತೋ ಭವೋ ಪಚ್ಚುಪ್ಪನ್ನೋ। ತಸ್ಸ ನಿಬ್ಬತ್ತಿಲಕ್ಖಣಂ ಉದಯೋ। ವಿಪರಿಣಾಮಲಕ್ಖಣಂ ವಯೋ। ಅನುಪಸ್ಸನಾ ಞಾಣಂ।>
      text <೫೦>, <ಪಞ್ಚನ್ನಂ ಖನ್ಧಾನಂ ಉದಯಂ ಪಸ್ಸನ್ತೋ ಕತಿ ಲಕ್ಖಣಾನಿ ಪಸ್ಸತಿ। ವಯಂ ಪಸ್ಸನ್ತೋ ಕತಿ ಲಕ್ಖಣಾನಿ ಪಸ್ಸತಿ। ಉದಯಬ್ಬಯಂ ಪಸ್ಸನ್ತೋ ಕತಿ ಲಕ್ಖಣಾನಿ ಪಸ್ಸತಿ॥ ಪಞ್ಚನ್ನಂ ಖನ್ಧಾನಂ ಉದಯಂ ಪಸ್ಸನ್ತೋ ಪಞ್ಚವೀಸತಿ ಲಕ್ಖಣಾನಿ ಪಸ್ಸತಿ। ವಯಂ ಪಸ್ಸನ್ತೋ ಪಞ್ಚವೀಸತಿ ಲಕ್ಖಣಾನಿ ಪಸ್ಸತಿ। ಉದಯಬ್ಬಯಂ ಪಸ್ಸನ್ತೋ ಪಞ್ಞಾಸ ಲಕ್ಖಣಾನಿ ಪಸ್ಸತಿ।>
      text <ರೂಪಕ್ಖನ್ಧಸ್ಸ ಉದಯಂ ಪಸ್ಸನ್ತೋ ಕತಿ ಲಕ್ಖಣಾನಿ ಪಸ್ಸತಿ। ವಯಂ ಪಸ್ಸನ್ತೋ ಕತಿ ಲಕ್ಖಣಾನಿ ಪಸ್ಸತಿ। ಉದಯಬ್ಬಯಂ ಪಸ್ಸನ್ತೋ ಕತಿ ಲಕ್ಖಣಾನಿ ಪಸ್ಸತಿ॥ ವೇದನಾಕ್ಖನ್ಧಸ್ಸ…ಪೇ॰… ಸಞ್ಞಾಕ್ಖನ್ಧಸ್ಸ…ಪೇ॰… ಸಙ್ಖಾರಕ್ಖನ್ಧಸ್ಸ…ಪೇ॰… ವಿಞ್ಞಾಣಕ್ಖನ್ಧಸ್ಸ ಉದಯಂ ಪಸ್ಸನ್ತೋ ಕತಿ ಲಕ್ಖಣಾನಿ ಪಸ್ಸತಿ। ವಯಂ ಪಸ್ಸನ್ತೋ ಕತಿ ಲಕ್ಖಣಾನಿ ಪಸ್ಸತಿ। ಉದಯಬ್ಬಯಂ ಪಸ್ಸನ್ತೋ ಕತಿ ಲಕ್ಖಣಾನಿ ಪಸ್ಸತಿ॥ ರೂಪಕ್ಖನ್ಧಸ್ಸ ಉದಯಂ ಪಸ್ಸನ್ತೋ ಪಞ್ಚ ಲಕ್ಖಣಾನಿ ಪಸ್ಸತಿ। ವಯಂ ಪಸ್ಸನ್ತೋ ಪಞ್ಚ ಲಕ್ಖಣಾನಿ ಪಸ್ಸತಿ। ಉದಯಬ್ಬಯಂ ಪಸ್ಸನ್ತೋ ದಸ ಲಕ್ಖಣಾನಿ ಪಸ್ಸತಿ। ವೇದನಾಕ್ಖನ್ಧಸ್ಸ…ಪೇ॰… ಸಞ್ಞಾಕ್ಖನ್ಧಸ್ಸ… ಸಙ್ಖಾರಕ್ಖನ್ಧಸ್ಸ… ವಿಞ್ಞಾಣಕ್ಖನ್ಧಸ್ಸ ಉದಯಂ ಪಸ್ಸನ್ತೋ ಪಞ್ಚ ಲಕ್ಖಣಾನಿ ಪಸ್ಸತಿ। ವಯಂ ಪಸ್ಸನ್ತೋ ಪಞ್ಚ ಲಕ್ಖಣಾನಿ ಪಸ್ಸತಿ। ಉದಯಬ್ಬಯಂ ಪಸ್ಸನ್ತೋ ದಸ ಲಕ್ಖಣಾನಿ ಪಸ್ಸತಿ।>
      text <ರೂಪಕ್ಖನ್ಧಸ್ಸ ಉದಯಂ ಪಸ್ಸನ್ತೋ ಕತಮಾನಿ ಪಞ್ಚ ಲಕ್ಖಣಾನಿ ಪಸ್ಸತಿ॥ ಅವಿಜ್ಜಾಸಮುದಯಾ ರೂಪಸಮುದಯೋತಿ ಪಚ್ಚಯಸಮುದಯಟ್ಠೇನ ರೂಪಕ್ಖನ್ಧಸ್ಸ ಉದಯಂ ಪಸ್ಸತಿ। ತಣ್ಹಾಸಮುದಯಾ ರೂಪಸಮುದಯೋತಿ ಪಚ್ಚಯಸಮುದಯಟ್ಠೇನ ರೂಪಕ್ಖನ್ಧಸ್ಸ ಉದಯಂ ಪಸ್ಸತಿ। ಕಮ್ಮಸಮುದಯಾ ರೂಪಸಮುದಯೋತಿ ಪಚ್ಚಯಸಮುದಯಟ್ಠೇನ ರೂಪಕ್ಖನ್ಧಸ್ಸ ಉದಯಂ ಪಸ್ಸತಿ। ಆಹಾರಸಮುದಯಾ ರೂಪಸಮುದಯೋತಿ ಪಚ್ಚಯಸಮುದಯಟ್ಠೇನ ರೂಪಕ್ಖನ್ಧಸ್ಸ ಉದಯಂ ಪಸ್ಸತಿ। ನಿಬ್ಬತ್ತಿಲಕ್ಖಣಂ ಪಸ್ಸನ್ತೋಪಿ ರೂಪಕ್ಖನ್ಧಸ್ಸ ಉದಯಂ ಪಸ್ಸತಿ। ರೂಪಕ್ಖನ್ಧಸ್ಸ ಉದಯಂ ಪಸ್ಸನ್ತೋ ಇಮಾನಿ ಪಞ್ಚ ಲಕ್ಖಣಾನಿ ಪಸ್ಸತಿ।>
      text <ವಯಂ ಪಸ್ಸನ್ತೋ ಕತಮಾನಿ ಪಞ್ಚ ಲಕ್ಖಣಾನಿ ಪಸ್ಸತಿ॥ ಅವಿಜ್ಜಾನಿರೋಧಾ ರೂಪನಿರೋಧೋತಿ ಪಚ್ಚಯನಿರೋಧಟ್ಠೇನ ರೂಪಕ್ಖನ್ಧಸ್ಸ ವಯಂ ಪಸ್ಸತಿ। ತಣ್ಹಾನಿರೋಧಾ ರೂಪನಿರೋಧೋತಿ ಪಚ್ಚಯನಿರೋಧಟ್ಠೇನ ರೂಪಕ್ಖನ್ಧಸ್ಸ ವಯಂ ಪಸ್ಸತಿ। ಕಮ್ಮನಿರೋಧಾ ರೂಪನಿರೋಧೋತಿ ಪಚ್ಚಯನಿರೋಧಟ್ಠೇನ ರೂಪಕ್ಖನ್ಧಸ್ಸ ವಯಂ ಪಸ್ಸತಿ। ಆಹಾರನಿರೋಧಾ ರೂಪನಿರೋಧೋತಿ ಪಚ್ಚಯನಿರೋಧಟ್ಠೇನ ರೂಪಕ್ಖನ್ಧಸ್ಸ ವಯಂ ಪಸ್ಸತಿ। ವಿಪರಿಣಾಮಲಕ್ಖಣಂ ಪಸ್ಸನ್ತೋಪಿ ರೂಪಕ್ಖನ್ಧಸ್ಸ ವಯಂ ಪಸ್ಸತಿ। ರೂಪಕ್ಖನ್ಧಸ್ಸ ವಯಂ ಪಸ್ಸನ್ತೋ ಇಮಾನಿ ಪಞ್ಚ ಲಕ್ಖಣಾನಿ ಪಸ್ಸತಿ। ಉದಯಬ್ಬಯಂ ಪಸ್ಸನ್ತೋ ಇಮಾನಿ ದಸ ಲಕ್ಖಣಾನಿ ಪಸ್ಸತಿ।>
      text <ವೇದನಾಕ್ಖನ್ಧಸ್ಸ ಉದಯಂ ಪಸ್ಸನ್ತೋ ಕತಮಾನಿ ಪಞ್ಚ ಲಕ್ಖಣಾನಿ ಪಸ್ಸತಿ॥ ಅವಿಜ್ಜಾಸಮುದಯಾ ವೇದನಾಸಮುದಯೋತಿ ಪಚ್ಚಯಸಮುದಯಟ್ಠೇನ ವೇದನಾಕ್ಖನ್ಧಸ್ಸ ಉದಯಂ ಪಸ್ಸತಿ। ತಣ್ಹಾಸಮುದಯಾ ವೇದನಾಸಮುದಯೋತಿ ಪಚ್ಚಯಸಮುದಯಟ್ಠೇನ ವೇದನಾಕ್ಖನ್ಧಸ್ಸ ಉದಯಂ ಪಸ್ಸತಿ। ಕಮ್ಮಸಮುದಯಾ ವೇದನಾಸಮುದಯೋತಿ ಪಚ್ಚಯಸಮುದಯಟ್ಠೇನ ವೇದನಾಕ್ಖನ್ಧಸ್ಸ ಉದಯಂ ಪಸ್ಸತಿ। ಫಸ್ಸಸಮುದಯಾ ವೇದನಾಸಮುದಯೋತಿ ಪಚ್ಚಯಸಮುದಯಟ್ಠೇನ ವೇದನಾಕ್ಖನ್ಧಸ್ಸ ಉದಯಂ ಪಸ್ಸತಿ। ನಿಬ್ಬತ್ತಿಲಕ್ಖಣಂ ಪಸ್ಸನ್ತೋಪಿ ವೇದನಾಕ್ಖನ್ಧಸ್ಸ ಉದಯಂ ಪಸ್ಸತಿ। ವೇದನಾಕ್ಖನ್ಧಸ್ಸ ಉದಯಂ ಪಸ್ಸನ್ತೋ ಇಮಾನಿ ಪಞ್ಚ ಲಕ್ಖಣಾನಿ ಪಸ್ಸತಿ।>
      text <ವಯಂ ಪಸ್ಸನ್ತೋ ಕತಮಾನಿ ಪಞ್ಚ ಲಕ್ಖಣಾನಿ ಪಸ್ಸತಿ॥ ಅವಿಜ್ಜಾನಿರೋಧಾ ವೇದನಾನಿರೋಧೋತಿ ಪಚ್ಚಯನಿರೋಧಟ್ಠೇನ ವೇದನಾಕ್ಖನ್ಧಸ್ಸ ವಯಂ ಪಸ್ಸತಿ। ತಣ್ಹಾನಿರೋಧಾ ವೇದನಾನಿರೋಧೋತಿ ಪಚ್ಚಯನಿರೋಧಟ್ಠೇನ ವೇದನಾಕ್ಖನ್ಧಸ್ಸ ವಯಂ ಪಸ್ಸತಿ। ಕಮ್ಮನಿರೋಧಾ ವೇದನಾನಿರೋಧೋತಿ ಪಚ್ಚಯನಿರೋಧಟ್ಠೇನ ವೇದನಾಕ್ಖನ್ಧಸ್ಸ ವಯಂ ಪಸ್ಸತಿ। ಫಸ್ಸನಿರೋಧಾ ವೇದನಾನಿರೋಧೋತಿ ಪಚ್ಚಯನಿರೋಧಟ್ಠೇನ ವೇದನಾಕ್ಖನ್ಧಸ್ಸ ವಯಂ ಪಸ್ಸತಿ। ವಿಪರಿಣಾಮಲಕ್ಖಣಂ ಪಸ್ಸನ್ತೋಪಿ ವೇದನಾಕ್ಖನ್ಧಸ್ಸ ವಯಂ ಪಸ್ಸತಿ। ವೇದನಾಕ್ಖನ್ಧಸ್ಸ ವಯಂ ಪಸ್ಸನ್ತೋ ಇಮಾನಿ ಪಞ್ಚ ಲಕ್ಖಣಾನಿ ಪಸ್ಸತಿ। ಉದಯಬ್ಬಯಂ ಪಸ್ಸನ್ತೋ ಇಮಾನಿ ದಸ ಲಕ್ಖಣಾನಿ ಪಸ್ಸತಿ।>
      text <ಸಞ್ಞಾಕ್ಖನ್ಧಸ್ಸ…ಪೇ॰… ಸಙ್ಖಾರಕ್ಖನ್ಧಸ್ಸ…ಪೇ॰… ವಿಞ್ಞಾಣಕ್ಖನ್ಧಸ್ಸ ಉದಯಂ ಪಸ್ಸನ್ತೋ ಕತಮಾನಿ ಪಞ್ಚ ಲಕ್ಖಣಾನಿ ಪಸ್ಸತಿ॥ ಅವಿಜ್ಜಾಸಮುದಯಾ ವಿಞ್ಞಾಣಸಮುದಯೋತಿ ಪಚ್ಚಯಸಮುದಯಟ್ಠೇನ ವಿಞ್ಞಾಣಕ್ಖನ್ಧಸ್ಸ ಉದಯಂ ಪಸ್ಸತಿ। ತಣ್ಹಾಸಮುದಯಾ ವಿಞ್ಞಾಣಸಮುದಯೋತಿಪಚ್ಚಯಸಮುದಯಟ್ಠೇನ ವಿಞ್ಞಾಣಕ್ಖನ್ಧಸ್ಸ ಉದಯಂ ಪಸ್ಸತಿ। ಕಮ್ಮಸಮುದಯಾ ವಿಞ್ಞಾಣಸಮುದಯೋತಿ ಪಚ್ಚಯಸಮುದಯಟ್ಠೇನ ವಿಞ್ಞಾಣಕ್ಖನ್ಧಸ್ಸ ಉದಯಂ ಪಸ್ಸತಿ। ನಾಮರೂಪಸಮುದಯಾ ವಿಞ್ಞಾಣಸಮುದಯೋತಿ ಪಚ್ಚಯಸಮುದಯಟ್ಠೇನ ವಿಞ್ಞಾಣಕ್ಖನ್ಧಸ್ಸ ಉದಯಂ ಪಸ್ಸತಿ। ನಿಬ್ಬತ್ತಿಲಕ್ಖಣಂ ಪಸ್ಸನ್ತೋಪಿ ವಿಞ್ಞಾಣಕ್ಖನ್ಧಸ್ಸ ಉದಯಂ ಪಸ್ಸತಿ। ವಿಞ್ಞಾಣಕ್ಖನ್ಧಸ್ಸ ಉದಯಂ ಪಸ್ಸನ್ತೋ ಇಮಾನಿ ಪಞ್ಚ ಲಕ್ಖಣಾನಿ ಪಸ್ಸತಿ।>
      text <ವಯಂ ಪಸ್ಸನ್ತೋ ಕತಮಾನಿ ಪಞ್ಚ ಲಕ್ಖಣಾನಿ ಪಸ್ಸತಿ॥ ಅವಿಜ್ಜಾನಿರೋಧಾ ವಿಞ್ಞಾಣನಿರೋಧೋತಿ ಪಚ್ಚಯನಿರೋಧಟ್ಠೇನ ವಿಞ್ಞಾಣಕ್ಖನ್ಧಸ್ಸ ವಯಂ ಪಸ್ಸತಿ। ತಣ್ಹಾನಿರೋಧಾ ವಿಞ್ಞಾಣನಿರೋಧೋತಿ ಪಚ್ಚಯನಿರೋಧಟ್ಠೇನ ವಿಞ್ಞಾಣಕ್ಖನ್ಧಸ್ಸ ವಯಂ ಪಸ್ಸತಿ। ಕಮ್ಮನಿರೋಧಾ ವಿಞ್ಞಾಣನಿರೋಧೋತಿ ಪಚ್ಚಯನಿರೋಧಟ್ಠೇನ ವಿಞ್ಞಾಣಕ್ಖನ್ಧಸ್ಸ ವಯಂ ಪಸ್ಸತಿ। ನಾಮರೂಪನಿರೋಧಾ ವಿಞ್ಞಾಣನಿರೋಧೋತಿ ಪಚ್ಚಯನಿರೋಧಟ್ಠೇನ ವಿಞ್ಞಾಣಕ್ಖನ್ಧಸ್ಸ ವಯಂ ಪಸ್ಸತಿ। ವಿಪರಿಣಾಮಲಕ್ಖಣಂ ಪಸ್ಸನ್ತೋಪಿ ವಿಞ್ಞಾಣಕ್ಖನ್ಧಸ್ಸ ವಯಂ ಪಸ್ಸತಿ। ವಿಞ್ಞಾಣಕ್ಖನ್ಧಸ್ಸ ವಯಂ ಪಸ್ಸನ್ತೋ ಇಮಾನಿ ಪಞ್ಚ ಲಕ್ಖಣಾನಿ ಪಸ್ಸತಿ। ಉದಯಬ್ಬಯಂ ಪಸ್ಸನ್ತೋ ಇಮಾನಿ ದಸ ಲಕ್ಖಣಾನಿ ಪಸ್ಸತಿ।>
      text <ಪಞ್ಚನ್ನಂ ಖನ್ಧಾನಂ ಉದಯಂ ಪಸ್ಸನ್ತೋ ಇಮಾನಿ ಪಞ್ಚವೀಸತಿ ಲಕ್ಖಣಾನಿ ಪಸ್ಸತಿ। ವಯಂ ಪಸ್ಸನ್ತೋ ಇಮಾನಿ ಪಞ್ಚವೀಸತಿ ಲಕ್ಖಣಾನಿ ಪಸ್ಸತಿ। ಉದಯಬ್ಬಯಂ ಪಸ್ಸನ್ತೋ ಇಮಾನಿ ಪಞ್ಞಾಸ ಲಕ್ಖಣಾನಿ ಪಸ್ಸತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಪಚ್ಚುಪ್ಪನ್ನಾನಂ ಧಮ್ಮಾನಂ ವಿಪರಿಣಾಮಾನುಪಸ್ಸನೇ ಪಞ್ಞಾ ಉದಯಬ್ಬಯಾನುಪಸ್ಸನೇ ಞಾಣಂ। ರೂಪಕ್ಖನ್ಧೋ ಆಹಾರಸಮುದಯೋ। ವೇದನಾ। ಸಞ್ಞಾ। ಸಙ್ಖಾರಾ ತಯೋ ಖನ್ಧಾ ಫಸ್ಸಸಮುದಯಾ। ವಿಞ್ಞಾಣಕ್ಖನ್ಧೋ ನಾಮರೂಪಸಮುದಯೋ।>
      stand <ಉದಯಬ್ಬಯಞಾಣನಿದ್ದೇಸೋ ಛಟ್ಠೋ।>
    text <೭॥ ಭಙ್ಗಾನುಪಸ್ಸನಾಞಾಣನಿದ್ದೇಸೋ>
      text <೫೧>, <ಕಥಂ ಆರಮ್ಮಣಂ ಪಟಿಸಙ್ಖಾ ಭಙ್ಗಾನುಪಸ್ಸನೇ ಪಞ್ಞಾ ವಿಪಸ್ಸನೇ ಞಾಣಂ॥ ರೂಪಾರಮ್ಮಣತಾ ಚಿತ್ತಂ ಉಪ್ಪಜ್ಜಿತ್ವಾ ಭಿಜ್ಜತಿ। ತಂ ಆರಮ್ಮಣಂ ಪಟಿಸಙ್ಖಾ ತಸ್ಸ ಚಿತ್ತಸ್ಸ ಭಙ್ಗಂ ಅನುಪಸ್ಸತಿ। ಅನುಪಸ್ಸತೀತಿ। ಕಥಂ ಅನುಪಸ್ಸತಿ॥ ಅನಿಚ್ಚತೋ ಅನುಪಸ್ಸತಿ। ನೋ ನಿಚ್ಚತೋ। ದುಕ್ಖತೋ ಅನುಪಸ್ಸತಿ। ನೋ ಸುಖತೋ। ಅನತ್ತತೋ ಅನುಪಸ್ಸತಿ। ನೋ ಅತ್ತತೋ। ನಿಬ್ಬಿನ್ದತಿ। ನೋ ನನ್ದತಿ। ವಿರಜ್ಜತಿ। ನೋ ರಜ್ಜತಿ। ನಿರೋಧೇತಿ। ನೋ ಸಮುದೇತಿ। ಪಟಿನಿಸ್ಸಜ್ಜತಿ। ನೋ ಆದಿಯತಿ।>
      text <೫೨>, <ಅನಿಚ್ಚತೋ ಅನುಪಸ್ಸನ್ತೋ ನಿಚ್ಚಸಞ್ಞಂ ಪಜಹತಿ। ದುಕ್ಖತೋ ಅನುಪಸ್ಸನ್ತೋ ಸುಖಸಞ್ಞಂ ಪಜಹತಿ। ಅನತ್ತತೋ ಅನುಪಸ್ಸನ್ತೋ ಅತ್ತಸಞ್ಞಂ ಪಜಹತಿ। ನಿಬ್ಬಿನ್ದನ್ತೋ ನನ್ದಿಂ ಪಜಹತಿ। ವಿರಜ್ಜನ್ತೋ ರಾಗಂ ಪಜಹತಿ। ನಿರೋಧೇನ್ತೋ ಸಮುದಯಂ ಪಜಹತಿ। ಪಟಿನಿಸ್ಸಜ್ಜನ್ತೋ ಆದಾನಂ ಪಜಹತಿ।>
      text <ವೇದನಾರಮ್ಮಣತಾ…ಪೇ॰… ಸಞ್ಞಾರಮ್ಮಣತಾ… ಸಙ್ಖಾರಾರಮ್ಮಣತಾ… ವಿಞ್ಞಾಣಾರಮ್ಮಣತಾ… ಚಕ್ಖು…ಪೇ॰… ಜರಾಮರಣಾರಮ್ಮಣತಾ ಚಿತ್ತಂ ಉಪ್ಪಜ್ಜಿತ್ವಾ ಭಿಜ್ಜತಿ। ತಂ ಆರಮ್ಮಣಂ ಪಟಿಸಙ್ಖಾ ತಸ್ಸ ಚಿತ್ತಸ್ಸ ಭಙ್ಗಂ ಅನುಪಸ್ಸತಿ। ಅನುಪಸ್ಸತೀತಿ। ಕಥಂ ಅನುಪಸ್ಸತಿ॥ ಅನಿಚ್ಚತೋ ಅನುಪಸ್ಸತಿ। ನೋ ನಿಚ್ಚತೋ। ದುಕ್ಖತೋ ಅನುಪಸ್ಸತಿ। ನೋ ಸುಖತೋ। ಅನತ್ತತೋ ಅನುಪಸ್ಸತಿ। ನೋ ಅತ್ತತೋ। ನಿಬ್ಬಿನ್ದತಿ। ನೋ ನನ್ದತಿ। ವಿರಜ್ಜತಿ। ನೋ ರಜ್ಜತಿ। ನಿರೋಧೇತಿ। ನೋ ಸಮುದೇತಿ। ಪಟಿನಿಸ್ಸಜ್ಜತಿ। ನೋ ಆದಿಯತಿ।>
      text <ಅನಿಚ್ಚತೋ ಅನುಪಸ್ಸನ್ತೋ ನಿಚ್ಚಸಞ್ಞಂ ಪಜಹತಿ। ದುಕ್ಖತೋ ಅನುಪಸ್ಸನ್ತೋ ಸುಖಸಞ್ಞಂ ಪಜಹತಿ। ಅನತ್ತತೋ ಅನುಪಸ್ಸನ್ತೋ ಅತ್ತಸಞ್ಞಂ ಪಜಹತಿ। ನಿಬ್ಬಿನ್ದನ್ತೋ ನನ್ದಿಂ ಪಜಹತಿ। ವಿರಜ್ಜನ್ತೋ ರಾಗಂ ಪಜಹತಿ। ನಿರೋಧೇನ್ತೋ ಸಮುದಯಂ ಪಜಹತಿ। ಪಟಿನಿಸ್ಸಜ್ಜನ್ತೋ ಆದಾನಂ ಪಜಹತಿ।>
      block
        text <ವತ್ಥುಸಙ್ಕಮನಾ ಚೇವ। ಪಞ್ಞಾಯ ಚ ವಿವಟ್ಟನಾ।>
        text <ಆವಜ್ಜನಾ ಬಲಞ್ಚೇವ। ಪಟಿಸಙ್ಖಾ ವಿಪಸ್ಸನಾ॥>
        text <ಆರಮ್ಮಣಅನ್ವಯೇನ। ಉಭೋ ಏಕವವತ್ಥನಾ।>
        text <ನಿರೋಧೇ ಅಧಿಮುತ್ತತಾ। ವಯಲಕ್ಖಣವಿಪಸ್ಸನಾ॥>
        text <ಆರಮ್ಮಣಞ್ಚ ಪಟಿಸಙ್ಖಾ। ಭಙ್ಗಞ್ಚ ಅನುಪಸ್ಸತಿ।>
        text <ಸುಞ್ಞತೋ ಚ ಉಪಟ್ಠಾನಂ। ಅಧಿಪಞ್ಞಾ ವಿಪಸ್ಸನಾ॥>
        text <ಕುಸಲೋ ತೀಸು ಅನುಪಸ್ಸನಾಸು। ಚತಸ್ಸೋ ಚ ವಿಪಸ್ಸನಾಸು।>
        text <ತಯೋ ಉಪಟ್ಠಾನೇ ಕುಸಲತಾ। ನಾನಾದಿಟ್ಠೀಸು ನ ಕಮ್ಪತೀತಿ॥>
        text <ಉಪ್ಪಾದಞ್ಚ ಪವತ್ತಞ್ಚ। ನಿಮಿತ್ತಂ ದುಕ್ಖನ್ತಿ ಪಸ್ಸತಿ।>
        text <ಆಯೂಹನಂ ಪಟಿಸನ್ಧಿಂ। ಞಾಣಂ ಆದೀನವೇ ಇದಂ॥>
        text <ಅನುಪ್ಪಾದಂ ಅಪ್ಪವತ್ತಂ। ಅನಿಮಿತ್ತಂ ಸುಖನ್ತಿ ಚ।>
        text <ಅನಾಯೂಹನಂ ಅಪ್ಪಟಿಸನ್ಧಿಂ। ಞಾಣಂ ಸನ್ತಿಪದೇ ಇದಂ॥>
        text <ಇದಂ ಆದೀನವೇ ಞಾಣಂ। ಪಞ್ಚಠಾನೇಸು ಜಾಯತಿ।>
        text <ಪಞ್ಚಠಾನೇ ಸನ್ತಿಪದೇ। ದಸ ಞಾಣೇ ಪಜಾನಾತಿ।>
        text <ದ್ವಿನ್ನಂ ಞಾಣಾನಂ ಕುಸಲತಾ। ನಾನಾದಿಟ್ಠೀಸು ನ ಕಮ್ಪತೀತಿ॥>
        text <ಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ। ಅಟ್ಠ ಚಿತ್ತಸ್ಸ ಗೋಚರಾ।>
        text <ಪುಥುಜ್ಜನಸ್ಸ ದ್ವೇ ಹೋನ್ತಿ। ತಯೋ ಸೇಕ್ಖಸ್ಸ ಗೋಚರಾ।>
        text <ತಯೋ ಚ ವೀತರಾಗಸ್ಸ। ಯೇಹಿ ಚಿತ್ತಂ ವಿವಟ್ಟತಿ॥>
        text <ಅಟ್ಠ ಸಮಾಧಿಸ್ಸ ಪಚ್ಚಯಾ। ದಸ ಞಾಣಸ್ಸ ಗೋಚರಾ।>
        text <ಅಟ್ಠಾರಸ ಸಙ್ಖಾರುಪೇಕ್ಖಾ। ತಿಣ್ಣಂ ವಿಮೋಕ್ಖಾನ ಪಚ್ಚಯಾ॥>
        text <ಇಮೇ ಅಟ್ಠಾರಸಾಕಾರಾ। ಪಞ್ಞಾ ಯಸ್ಸ ಪರಿಚ್ಚಿತಾ।>
        text <ಕುಸಲೋ ಸಙ್ಖಾರುಪೇಕ್ಖಾಸು। ನಾನಾದಿಟ್ಠೀಸು ನ ಕಮ್ಪತೀತಿ॥>
        text <ಸಾಮಿಸಞ್ಚ ನಿರಾಮಿಸಂ। ಪಣಿಹಿತಞ್ಚ ಅಪ್ಪಣಿಹಿತಂ।>
        text <ಸಞ್ಞುತ್ತಞ್ಚ ವಿಸಞ್ಞುತ್ತಂ। ವುಟ್ಠಿತಞ್ಚ ಅವುಟ್ಠಿತಂ॥>
        text <ಅಟ್ಠ ಸಮಾಧಿಸ್ಸ ಪಚ್ಚಯಾ। ದಸ ಞಾಣಸ್ಸ ಗೋಚರಾ।>
        text <ಅಟ್ಠಾರಸ ಗೋತ್ರಭೂ ಧಮ್ಮಾ। ತಿಣ್ಣಂ ವಿಮೋಕ್ಖಾನ ಪಚ್ಚಯಾ॥>
        text <ಇಮೇ ಅಟ್ಠಾರಸಾಕಾರಾ। ಪಞ್ಞಾ ಯಸ್ಸ ಪರಿಚ್ಚಿತಾ।>
        text <ಕುಸಲೋ ವಿವಟ್ಟೇ ವುಟ್ಠಾನೇ। ನಾನಾದಿಟ್ಠೀಸು ನ ಕಮ್ಪತೀತಿ॥>
      text <ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಆರಮ್ಮಣಂ ಪಟಿಸಙ್ಖಾ ಭಙ್ಗಾನುಪಸ್ಸನೇ ಪಞ್ಞಾ ವಿಪಸ್ಸನೇ ಞಾಣಂ।>
      stand <ಭಙ್ಗಾನುಪಸ್ಸನಾಞಾಣನಿದ್ದೇಸೋ ಸತ್ತಮೋ।>
    text <೮॥ ಆದೀನವಞಾಣನಿದ್ದೇಸೋ>
      text <೫೩>, <ಕಥಂ ಭಯತುಪಟ್ಠಾನೇ ಪಞ್ಞಾ ಆದೀನವೇ ಞಾಣಂ॥ ಉಪ್ಪಾದೋ ಭಯನ್ತಿ ಭಯತುಪಟ್ಠಾನೇ ಪಞ್ಞಾ ಆದೀನವೇ ಞಾಣಂ। ಪವತ್ತಂ ಭಯನ್ತಿ ಭಯತುಪಟ್ಠಾನೇ ಪಞ್ಞಾ ಆದೀನವೇ ಞಾಣಂ। ನಿಮಿತ್ತಂ ಭಯನ್ತಿ…ಪೇ॰… ಆಯೂಹನಾ ಭಯನ್ತಿ…ಪೇ॰… ಪಟಿಸನ್ಧಿ ಭಯನ್ತಿ… ಗತಿ ಭಯನ್ತಿ… ನಿಬ್ಬತ್ತಿ ಭಯನ್ತಿ… ಉಪಪತ್ತಿ ಭಯನ್ತಿ… ಜಾತಿ ಭಯನ್ತಿ… ಜರಾ ಭಯನ್ತಿ… ಬ್ಯಾಧಿ ಭಯನ್ತಿ … ಮರಣಂ ಭಯನ್ತಿ… ಸೋಕೋ ಭಯನ್ತಿ… ಪರಿದೇವೋ ಭಯನ್ತಿ… ಉಪಾಯಾಸೋ ಭಯನ್ತಿ ಭಯತುಪಟ್ಠಾನೇ ಪಞ್ಞಾ ಆದೀನವೇ ಞಾಣಂ।>
      text <ಅನುಪ್ಪಾದೋ ಖೇಮನ್ತಿ ಸನ್ತಿಪದೇ ಞಾಣಂ। ಅಪ್ಪವತ್ತಂ ಖೇಮನ್ತಿ ಸನ್ತಿಪದೇ ಞಾಣಂ…ಪೇ॰… ಅನುಪಾಯಾಸೋ ಖೇಮನ್ತಿ ಸನ್ತಿಪದೇ ಞಾಣಂ।>
      text <ಉಪ್ಪಾದೋ ಭಯಂ। ಅನುಪ್ಪಾದೋ ಖೇಮನ್ತಿ ಸನ್ತಿಪದೇ ಞಾಣಂ। ಪವತ್ತಂ ಭಯಂ। ಅಪ್ಪವತ್ತಂ ಖೇಮನ್ತಿ ಸನ್ತಿಪದೇ ಞಾಣಂ…ಪೇ॰… ಉಪಾಯಾಸೋ ಭಯಂ। ಅನುಪಾಯಾಸೋ ಖೇಮನ್ತಿ ಸನ್ತಿಪದೇ ಞಾಣಂ।>
      text <ಉಪ್ಪಾದೋ ದುಕ್ಖನ್ತಿ ಭಯತುಪಟ್ಠಾನೇ ಪಞ್ಞಾ ಆದೀನವೇ ಞಾಣಂ। ಪವತ್ತಂ ದುಕ್ಖನ್ತಿ ಭಯತುಪಟ್ಠಾನೇ ಪಞ್ಞಾ ಆದೀನವೇ ಞಾಣಂ…ಪೇ॰… ಉಪಾಯಾಸೋ ದುಕ್ಖನ್ತಿ ಭಯತುಪಟ್ಠಾನೇ ಪಞ್ಞಾ ಆದೀನವೇ ಞಾಣಂ।>
      text <ಅನುಪ್ಪಾದೋ ಸುಖನ್ತಿ ಸನ್ತಿಪದೇ ಞಾಣಂ। ಅಪ್ಪವತ್ತಂ ಸುಖನ್ತಿ ಸನ್ತಿಪದೇ ಞಾಣಂ…ಪೇ॰… ಅನುಪಾಯಾಸೋ ಸುಖನ್ತಿ ಸನ್ತಿಪದೇ ಞಾಣಂ।>
      text <ಉಪ್ಪಾದೋ ದುಕ್ಖಂ। ಅನುಪ್ಪಾದೋ ಸುಖನ್ತಿ ಸನ್ತಿಪದೇ ಞಾಣಂ। ಪವತ್ತಂ ದುಕ್ಖಂ। ಅಪ್ಪವತ್ತಂ ಸುಖನ್ತಿ ಸನ್ತಿಪದೇ ಞಾಣಂ…ಪೇ॰… ಉಪಾಯಾಸೋ ದುಕ್ಖಂ। ಅನುಪಾಯಾಸೋ ಸುಖನ್ತಿ ಸನ್ತಿಪದೇ ಞಾಣಂ।>
      text <ಉಪ್ಪಾದೋ ಸಾಮಿಸನ್ತಿ ಭಯತುಪಟ್ಠಾನೇ ಪಞ್ಞಾ ಆದೀನವೇ ಞಾಣಂ। ಪವತ್ತಂ ಸಾಮಿಸನ್ತಿ ಭಯತುಪಟ್ಠಾನೇ ಪಞ್ಞಾ ಆದೀನವೇ ಞಾಣಂ…ಪೇ॰… ಉಪಾಯಾಸೋ ಸಾಮಿಸನ್ತಿ ಭಯತುಪಟ್ಠಾನೇ ಪಞ್ಞಾ ಆದೀನವೇ ಞಾಣಂ।>
      text <ಅನುಪ್ಪಾದೋ ನಿರಾಮಿಸನ್ತಿ ಸನ್ತಿಪದೇ ಞಾಣಂ। ಅಪ್ಪವತ್ತಂ ನಿರಾಮಿಸನ್ತಿ ಸನ್ತಿಪದೇ ಞಾಣಂ…ಪೇ॰… ಅನುಪಾಯಾಸೋ ನಿರಾಮಿಸನ್ತಿ ಸನ್ತಿಪದೇ ಞಾಣಂ।>
      text <ಉಪ್ಪಾದೋ ಸಾಮಿಸಂ। ಅನುಪ್ಪಾದೋ ನಿರಾಮಿಸನ್ತಿ ಸನ್ತಿಪದೇ ಞಾಣಂ। ಪವತ್ತಂ ಸಾಮಿಸಂ। ಅಪ್ಪವತ್ತಂ ನಿರಾಮಿಸನ್ತಿ ಸನ್ತಿಪದೇ ಞಾಣಂ…ಪೇ॰… ಉಪಾಯಾಸೋ ಸಾಮಿಸಂ। ಅನುಪಾಯಾಸೋ ನಿರಾಮಿಸನ್ತಿ ಸನ್ತಿಪದೇ ಞಾಣಂ।>
      text <ಉಪ್ಪಾದೋ ಸಙ್ಖಾರಾತಿ ಭಯತುಪಟ್ಠಾನೇ ಪಞ್ಞಾ ಆದೀನವೇ ಞಾಣಂ। ಪವತ್ತಂ ಸಙ್ಖಾರಾತಿ ಭಯತುಪಟ್ಠಾನೇ ಪಞ್ಞಾ ಆದೀನವೇ ಞಾಣಂ…ಪೇ॰… ಉಪಾಯಾಸೋ ಸಙ್ಖಾರಾತಿ ಭಯತುಪಟ್ಠಾನೇ ಪಞ್ಞಾ ಆದೀನವೇ ಞಾಣಂ।>
      text <ಅನುಪ್ಪಾದೋ ನಿಬ್ಬಾನನ್ತಿ ಸನ್ತಿಪದೇ ಞಾಣಂ। ಅಪ್ಪವತ್ತಂ ನಿಬ್ಬಾನನ್ತಿ ಸನ್ತಿಪದೇ ಞಾಣಂ…ಪೇ॰… ಅನುಪಾಯಾಸೋ ನಿಬ್ಬಾನನ್ತಿ ಸನ್ತಿಪದೇ ಞಾಣಂ।>
      text <ಉಪ್ಪಾದೋ ಸಙ್ಖಾರಾ। ಅನುಪ್ಪಾದೋ ನಿಬ್ಬಾನನ್ತಿ ಸನ್ತಿಪದೇ ಞಾಣಂ। ಪವತ್ತಂ ಸಙ್ಖಾರಾ। ಅಪ್ಪವತ್ತಂ ನಿಬ್ಬಾನನ್ತಿ ಸನ್ತಿಪದೇ ಞಾಣಂ…ಪೇ॰… ಉಪಾಯಾಸೋ ಸಙ್ಖಾರಾ। ಅನುಪಾಯಾಸೋ ನಿಬ್ಬಾನನ್ತಿ ಸನ್ತಿಪದೇ ಞಾಣಂ।>
      text <ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಭಯತುಪಟ್ಠಾನೇ ಪಞ್ಞಾ ಆದೀನವೇ ಞಾಣಂ।>
      stand <ಆದೀನವಞಾಣನಿದ್ದೇಸೋ ಅಟ್ಠಮೋ।>
    text <೯॥ ಸಙ್ಖಾರುಪೇಕ್ಖಾಞಾಣನಿದ್ದೇಸೋ>
      text <೫೪>, <ಕಥಂ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ॥ ಉಪ್ಪಾದಂ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ಪವತ್ತಂ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ನಿಮಿತ್ತಂ ಮುಞ್ಚಿತುಕಮ್ಯತಾ…ಪೇ॰… ಆಯೂಹನಂ ಮುಞ್ಚಿತುಕಮ್ಯತಾ… ಪಟಿಸನ್ಧಿಂ ಮುಞ್ಚಿತುಕಮ್ಯತಾ… ಗತಿಂ ಮುಞ್ಚಿತುಕಮ್ಯತಾ… ನಿಬ್ಬತ್ತಿಂ ಮುಞ್ಚಿತುಕಮ್ಯತಾ… ಉಪಪತ್ತಿಂ ಮುಞ್ಚಿತುಕಮ್ಯತಾ… ಜಾತಿಂ ಮುಞ್ಚಿತುಕಮ್ಯತಾ… ಜರಂ ಮುಞ್ಚಿತುಕಮ್ಯತಾ… ಬ್ಯಾಧಿಂ ಮುಞ್ಚಿತುಕಮ್ಯತಾ… ಮರಣಂ ಮುಞ್ಚಿತುಕಮ್ಯತಾ… ಸೋಕಂ ಮುಞ್ಚಿತುಕಮ್ಯತಾ… ಪರಿದೇವಂ ಮುಞ್ಚಿತುಕಮ್ಯತಾ…ಪೇ॰… ಉಪಾಯಾಸಂ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ।>
      text <ಉಪ್ಪಾದೋ ದುಕ್ಖನ್ತಿ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ಪವತ್ತಂ ದುಕ್ಖನ್ತಿ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ…ಪೇ॰… ಉಪಾಯಾಸೋ ದುಕ್ಖನ್ತಿ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ।>
      text <ಉಪ್ಪಾದೋ ಭಯನ್ತಿ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ಪವತ್ತಂ ಭಯನ್ತಿ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ…ಪೇ॰… ಉಪಾಯಾಸೋ ಭಯನ್ತಿ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ।>
      text <ಉಪ್ಪಾದೋ ಸಾಮಿಸನ್ತಿ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ಪವತ್ತಂ ಸಾಮಿಸನ್ತಿ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ…ಪೇ॰… ಉಪಾಯಾಸೋ ಸಾಮಿಸನ್ತಿ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ।>
      text <ಉಪ್ಪಾದೋ ಸಙ್ಖಾರಾತಿ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ಪವತ್ತಂ ಸಙ್ಖಾರಾತಿ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ…ಪೇ॰… ಉಪಾಯಾಸೋ ಸಙ್ಖಾರಾತಿ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ।>
      text <ಉಪ್ಪಾದೋ ಸಙ್ಖಾರಾ। ತೇ ಸಙ್ಖಾರೇ ಅಜ್ಝುಪೇಕ್ಖತೀತಿ ಸಙ್ಖಾರುಪೇಕ್ಖಾ। ಯೇ ಚ ಸಙ್ಖಾರಾ ಯಾ ಚ ಉಪೇಕ್ಖಾ ಉಭೋಪೇತೇ ಸಙ್ಖಾರಾ। ತೇ ಸಙ್ಖಾರೇ ಅಜ್ಝುಪೇಕ್ಖತೀತಿ ಸಙ್ಖಾರುಪೇಕ್ಖಾ। ಪವತ್ತಂ ಸಙ್ಖಾರಾ…ಪೇ॰… ನಿಮಿತ್ತಂ ಸಙ್ಖಾರಾ… ಆಯೂಹನಾ ಸಙ್ಖಾರಾ… ಪಟಿಸನ್ಧಿ ಸಙ್ಖಾರಾ… ಗತಿ ಸಙ್ಖಾರಾ… ನಿಬ್ಬತ್ತಿ ಸಙ್ಖಾರಾ… ಉಪಪತ್ತಿ ಸಙ್ಖಾರಾ… ಜಾತಿ ಸಙ್ಖಾರಾ… ಜರಾ ಸಙ್ಖಾರಾ… ಬ್ಯಾಧಿ ಸಙ್ಖಾರಾ… ಮರಣಂ ಸಙ್ಖಾರಾ… ಸೋಕೋ ಸಙ್ಖಾರಾ… ಪರಿದೇವೋ ಸಙ್ಖಾರಾ…ಪೇ॰… ಉಪಾಯಾಸೋ ಸಙ್ಖಾರಾ। ತೇ ಸಙ್ಖಾರೇ ಅಜ್ಝುಪೇಕ್ಖತೀತಿ ಸಙ್ಖಾರುಪೇಕ್ಖಾ। ಯೇ ಚ ಸಙ್ಖಾರಾ ಯಾ ಚ ಉಪೇಕ್ಖಾ ಉಭೋಪೇತೇ ಸಙ್ಖಾರಾ। ತೇ ಸಙ್ಖಾರೇ ಅಜ್ಝುಪೇಕ್ಖತೀತಿ ಸಙ್ಖಾರುಪೇಕ್ಖಾ।>
      text <೫೫>, <ಕತಿಹಾಕಾರೇಹಿ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಹೋತಿ॥ ಅಟ್ಠಹಾಕಾರೇಹಿ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಹೋತಿ। ಪುಥುಜ್ಜನಸ್ಸ ಕತಿಹಾಕಾರೇಹಿ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಹೋತಿ॥ ಸೇಕ್ಖಸ್ಸ ಕತಿಹಾಕಾರೇಹಿ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಹೋತಿ॥ ವೀತರಾಗಸ್ಸ ಕತಿಹಾಕಾರೇಹಿ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಹೋತಿ॥ ಪುಥುಜ್ಜನಸ್ಸ ದ್ವೀಹಾಕಾರೇಹಿ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಹೋತಿ। ಸೇಕ್ಖಸ್ಸ ತೀಹಾಕಾರೇಹಿ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಹೋತಿ। ವೀತರಾಗಸ್ಸ ತೀಹಾಕಾರೇಹಿ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಹೋತಿ।>
      text <ಪುಥುಜ್ಜನಸ್ಸ ಕತಮೇಹಿ ದ್ವೀಹಾಕಾರೇಹಿ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಹೋತಿ॥ ಪುಥುಜ್ಜನೋ ಸಙ್ಖಾರುಪೇಕ್ಖಂ ಅಭಿನನ್ದತಿ ವಾ ವಿಪಸ್ಸತಿ ವಾ। ಪುಥುಜ್ಜನಸ್ಸ ಇಮೇಹಿ ದ್ವೀಹಾಕಾರೇಹಿ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಹೋತಿ। ಸೇಕ್ಖಸ್ಸ ಕತಮೇಹಿ ತೀಹಾಕಾರೇಹಿ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಹೋತಿ॥ ಸೇಕ್ಖೋ ಸಙ್ಖಾರುಪೇಕ್ಖಂ ಅಭಿನನ್ದತಿ ವಾ ವಿಪಸ್ಸತಿ ವಾ ಪಟಿಸಙ್ಖಾಯ ವಾ ಫಲಸಮಾಪತ್ತಿಂ ಸಮಾಪಜ್ಜತಿ। ಸೇಕ್ಖಸ್ಸ ಇಮೇಹಿ ತೀಹಾಕಾರೇಹಿ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಹೋತಿ। ವೀತರಾಗಸ್ಸ ಕತಮೇಹಿ ತೀಹಾಕಾರೇಹಿ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಹೋತಿ॥ ವೀತರಾಗೋ ಸಙ್ಖಾರುಪೇಕ್ಖಂ ವಿಪಸ್ಸತಿ ವಾ ಪಟಿಸಙ್ಖಾಯ ವಾ ಫಲಸಮಾಪತ್ತಿಂ ಸಮಾಪಜ್ಜತಿ। ತದಜ್ಝುಪೇಕ್ಖಿತ್ವಾ ಸುಞ್ಞತವಿಹಾರೇನ ವಾ ಅನಿಮಿತ್ತವಿಹಾರೇನ ವಾ ಅಪ್ಪಣಿಹಿತವಿಹಾರೇನ ವಾ ವಿಹರತಿ। ವೀತರಾಗಸ್ಸ ಇಮೇಹಿ ತೀಹಾಕಾರೇಹಿ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಹೋತಿ।>
      text <೫೬>, <ಕಥಂ ಪುಥುಜ್ಜನಸ್ಸ ಚ ಸೇಕ್ಖಸ್ಸ ಚ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಏಕತ್ತಂ ಹೋತಿ॥ ಪುಥುಜ್ಜನಸ್ಸ ಸಙ್ಖಾರುಪೇಕ್ಖಂ ಅಭಿನನ್ದತೋ ಚಿತ್ತಂ ಕಿಲಿಸ್ಸತಿ। ಭಾವನಾಯ ಪರಿಪನ್ಥೋ ಹೋತಿ। ಪಟಿವೇಧಸ್ಸ ಅನ್ತರಾಯೋ ಹೋತಿ। ಆಯತಿಂ ಪಟಿಸನ್ಧಿಯಾ ಪಚ್ಚಯೋ ಹೋತಿ। ಸೇಕ್ಖಸ್ಸಪಿ ಸಙ್ಖಾರುಪೇಕ್ಖಂ ಅಭಿನನ್ದತೋ ಚಿತ್ತಂ ಕಿಲಿಸ್ಸತಿ। ಭಾವನಾಯ ಪರಿಪನ್ಥೋ ಹೋತಿ। ಉತ್ತರಿಪಟಿವೇಧಸ್ಸ ಅನ್ತರಾಯೋ ಹೋತಿ। ಆಯತಿಂ ಪಟಿಸನ್ಧಿಯಾ ಪಚ್ಚಯೋ ಹೋತಿ। ಏವಂ ಪುಥುಜ್ಜನಸ್ಸ ಚ ಸೇಕ್ಖಸ್ಸ ಚ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಏಕತ್ತಂ ಹೋತಿ ಅಭಿನನ್ದಟ್ಠೇನ।>
      text <ಕಥಂ ಪುಥುಜ್ಜನಸ್ಸ ಚ ಸೇಕ್ಖಸ್ಸ ಚ ವೀತರಾಗಸ್ಸ ಚ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಏಕತ್ತಂ ಹೋತಿ॥ ಪುಥುಜ್ಜನೋ ಸಙ್ಖಾರುಪೇಕ್ಖಂ ಅನಿಚ್ಚತೋಪಿ ದುಕ್ಖತೋಪಿ ಅನತ್ತತೋಪಿ ವಿಪಸ್ಸತಿ। ಸೇಕ್ಖೋಪಿ ಸಙ್ಖಾರುಪೇಕ್ಖಂ ಅನಿಚ್ಚತೋಪಿ ದುಕ್ಖತೋಪಿ ಅನತ್ತತೋಪಿ ವಿಪಸ್ಸತಿ। ವೀತರಾಗೋಪಿ ಸಙ್ಖಾರುಪೇಕ್ಖಂ ಅನಿಚ್ಚತೋಪಿ ದುಕ್ಖತೋಪಿ ಅನತ್ತತೋಪಿ ವಿಪಸ್ಸತಿ। ಏವಂ ಪುಥುಜ್ಜನಸ್ಸ ಚ ಸೇಕ್ಖಸ್ಸ ಚ ವೀತರಾಗಸ್ಸ ಚ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ಏಕತ್ತಂ ಹೋತಿ ಅನುಪಸ್ಸನಟ್ಠೇನ।>
      text <ಕಥಂ ಪುಥುಜ್ಜನಸ್ಸ ಚ ಸೇಕ್ಖಸ್ಸ ಚ ವೀತರಾಗಸ್ಸ ಚ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ನಾನತ್ತಂ ಹೋತಿ॥ ಪುಥುಜ್ಜನಸ್ಸ ಸಙ್ಖಾರುಪೇಕ್ಖಾ ಕುಸಲಾ ಹೋತಿ। ಸೇಕ್ಖಸ್ಸಪಿ ಸಙ್ಖಾರುಪೇಕ್ಖಾ ಕುಸಲಾ ಹೋತಿ। ವೀತರಾಗಸ್ಸ ಸಙ್ಖಾರುಪೇಕ್ಖಾ ಅಬ್ಯಾಕತಾ ಹೋತಿ। ಏವಂ ಪುಥುಜ್ಜನಸ್ಸ ಚ ಸೇಕ್ಖಸ್ಸ ಚ ವೀತರಾಗಸ್ಸ ಚ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ನಾನತ್ತಂ ಹೋತಿ ಕುಸಲಾಬ್ಯಾಕತಟ್ಠೇನ।>
      text <ಕಥಂ ಪುಥುಜ್ಜನಸ್ಸ ಚ ಸೇಕ್ಖಸ್ಸ ಚ ವೀತರಾಗಸ್ಸ ಚ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ನಾನತ್ತಂ ಹೋತಿ॥ ಪುಥುಜ್ಜನಸ್ಸ ಸಙ್ಖಾರುಪೇಕ್ಖಾ ಕಿಞ್ಚಿಕಾಲೇ ಸುವಿದಿತಾ ಹೋತಿ। ಕಿಞ್ಚಿಕಾಲೇ ನ ಸುವಿದಿತಾ ಹೋತಿ। ಸೇಕ್ಖಸ್ಸಪಿ ಸಙ್ಖಾರುಪೇಕ್ಖಾ ಕಿಞ್ಚಿಕಾಲೇ ಸುವಿದಿತಾ ಹೋತಿ। ಕಿಞ್ಚಿಕಾಲೇ ನ ಸುವಿದಿತಾ ಹೋತಿ। ವೀತರಾಗಸ್ಸ ಸಙ್ಖಾರುಪೇಕ್ಖಾ ಅಚ್ಚನ್ತಂ ಸುವಿದಿತಾ ಹೋತಿ। ಏವಂ ಪುಥುಜ್ಜನಸ್ಸ ಚ ಸೇಕ್ಖಸ್ಸ ಚ ವೀತರಾಗಸ್ಸ ಚ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ನಾನತ್ತಂ ಹೋತಿ ವಿದಿತಟ್ಠೇನ ಚ ಅವಿದಿತಟ್ಠೇನ ಚ।>
      text <ಕಥಂ ಪುಥುಜ್ಜನಸ್ಸ ಚ ಸೇಕ್ಖಸ್ಸ ಚ ವೀತರಾಗಸ್ಸ ಚ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ನಾನತ್ತಂ ಹೋತಿ॥ ಪುಥುಜ್ಜನೋ ಸಙ್ಖಾರುಪೇಕ್ಖಂ ಅತಿತ್ತತ್ತಾ ವಿಪಸ್ಸತಿ। ಸೇಕ್ಖೋಪಿ ಸಙ್ಖಾರುಪೇಕ್ಖಂ ಅತಿತ್ತತ್ತಾ ವಿಪಸ್ಸತಿ। ವೀತರಾಗೋ ಸಙ್ಖಾರುಪೇಕ್ಖಂ ತಿತ್ತತ್ತಾ ವಿಪಸ್ಸತಿ। ಏವಂ ಪುಥುಜ್ಜನಸ್ಸ ಚ ಸೇಕ್ಖಸ್ಸ ಚ ವೀತರಾಗಸ್ಸ ಚ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ನಾನತ್ತಂ ಹೋತಿ ತಿತ್ತಟ್ಠೇನ ಚ ಅತಿತ್ತಟ್ಠೇನ ಚ।>
      text <ಕಥಂ ಪುಥುಜ್ಜನಸ್ಸ ಚ ಸೇಕ್ಖಸ್ಸ ಚ ವೀತರಾಗಸ್ಸ ಚ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ನಾನತ್ತಂ ಹೋತಿ॥ ಪುಥುಜ್ಜನೋ ಸಙ್ಖಾರುಪೇಕ್ಖಂ ತಿಣ್ಣಂ ಸಂಯೋಜನಾನಂ ಪಹಾನಾಯ ಸೋತಾಪತ್ತಿಮಗ್ಗಂ ಪಟಿಲಾಭತ್ಥಾಯ ವಿಪಸ್ಸತಿ। ಸೇಕ್ಖೋ ಸಙ್ಖಾರುಪೇಕ್ಖಂ ತಿಣ್ಣಂ ಸಞ್ಞೋಜನಾನಂ ಪಹೀನತ್ತಾ ಉತ್ತರಿಪಟಿಲಾಭತ್ಥಾಯ ವಿಪಸ್ಸತಿ। ವೀತರಾಗೋ ಸಙ್ಖಾರುಪೇಕ್ಖಂ ಸಬ್ಬಕಿಲೇಸಾನಂ ಪಹೀನತ್ತಾ ದಿಟ್ಠಧಮ್ಮಸುಖವಿಹಾರತ್ಥಾಯ ವಿಪಸ್ಸತಿ। ಏವಂ ಪುಥುಜ್ಜನಸ್ಸ ಚ ಸೇಕ್ಖಸ್ಸ ಚ ವೀತರಾಗಸ್ಸ ಚ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ನಾನತ್ತಂ ಹೋತಿ ಪಹೀನಟ್ಠೇನ ಚ ಅಪ್ಪಹೀನಟ್ಠೇನ ಚ।>
      text <ಕಥಂ ಸೇಕ್ಖಸ್ಸ ಚ ವೀತರಾಗಸ್ಸ ಚ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ನಾನತ್ತಂ ಹೋತಿ॥ ಸೇಕ್ಖೋ ಸಙ್ಖಾರುಪೇಕ್ಖಂ ಅಭಿನನ್ದತಿ ವಾ ವಿಪಸ್ಸತಿ ವಾ ಪಟಿಸಙ್ಖಾಯ ವಾ ಫಲಸಮಾಪತ್ತಿಂ ಸಮಾಪಜ್ಜತಿ। ವೀತರಾಗೋ ಸಙ್ಖಾರುಪೇಕ್ಖಂ ವಿಪಸ್ಸತಿ ವಾ ಪಟಿಸಙ್ಖಾಯ ವಾ ಫಲಸಮಾಪತ್ತಿಂ ಸಮಾಪಜ್ಜತಿ। ತದಜ್ಝುಪೇಕ್ಖಿತ್ವಾ ಸುಞ್ಞತವಿಹಾರೇನ ವಾ ಅನಿಮಿತ್ತವಿಹಾರೇನ ವಾ ಅಪ್ಪಣಿಹಿತವಿಹಾರೇನ ವಾ ವಿಹರತಿ। ಏವಂ ಸೇಕ್ಖಸ್ಸ ಚ ವೀತರಾಗಸ್ಸ ಚ ಸಙ್ಖಾರುಪೇಕ್ಖಾಯ ಚಿತ್ತಸ್ಸ ಅಭಿನೀಹಾರೋ ನಾನತ್ತಂ ಹೋತಿ ವಿಹಾರಸಮಾಪತ್ತಟ್ಠೇನ।>
      text <೫೭>, <ಕತಿ ಸಙ್ಖಾರುಪೇಕ್ಖಾ ಸಮಥವಸೇನ ಉಪ್ಪಜ್ಜನ್ತಿ॥ ಕತಿ ಸಙ್ಖಾರುಪೇಕ್ಖಾ ವಿಪಸ್ಸನಾವಸೇನ ಉಪ್ಪಜ್ಜನ್ತಿ॥ ಅಟ್ಠ ಸಙ್ಖಾರುಪೇಕ್ಖಾ ಸಮಥವಸೇನ ಉಪ್ಪಜ್ಜನ್ತಿ। ದಸ ಸಙ್ಖಾರುಪೇಕ್ಖಾ ವಿಪಸ್ಸನಾವಸೇನ ಉಪ್ಪಜ್ಜನ್ತಿ।>
      text <ಕತಮಾ ಅಟ್ಠ ಸಙ್ಖಾರುಪೇಕ್ಖಾ ಸಮಥವಸೇನ ಉಪ್ಪಜ್ಜನ್ತಿ॥ ಪಠಮಂ ಝಾನಂ ಪಟಿಲಾಭತ್ಥಾಯ ನೀವರಣೇ ಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ದುತಿಯಂ ಝಾನಂ ಪಟಿಲಾಭತ್ಥಾಯ ವಿತಕ್ಕವಿಚಾರೇ ಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ತತಿಯಂ ಝಾನಂ ಪಟಿಲಾಭತ್ಥಾಯ ಪೀತಿಂ ಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ಚತುತ್ಥಂ ಝಾನಂ ಪಟಿಲಾಭತ್ಥಾಯ ಸುಖದುಕ್ಖೇ ಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ಆಕಾಸಾನಞ್ಚಾಯತನಸಮಾಪತ್ತಿಂ ಪಟಿಲಾಭತ್ಥಾಯ ರೂಪಸಞ್ಞಂ ಪಟಿಘಸಞ್ಞಂ ನಾನತ್ತಸಞ್ಞಂ ಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ವಿಞ್ಞಾಣಞ್ಚಾಯತನಸಮಾಪತ್ತಿಂ ಪಟಿಲಾಭತ್ಥಾಯ ಆಕಾಸಾನಞ್ಚಾಯತನಸಞ್ಞಂ ಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ಆಕಿಞ್ಚಞ್ಞಾಯತನಸಮಾಪತ್ತಿಂ ಪಟಿಲಾಭತ್ಥಾಯ ವಿಞ್ಞಾಣಞ್ಚಾಯತನಸಞ್ಞಂ ಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಂ ಪಟಿಲಾಭತ್ಥಾಯ ಆಕಿಞ್ಚಞ್ಞಾಯತನಸಞ್ಞಂ ಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ಇಮಾ ಅಟ್ಠ ಸಙ್ಖಾರುಪೇಕ್ಖಾ ಸಮಥವಸೇನ ಉಪ್ಪಜ್ಜನ್ತಿ।>
      text <ಕತಮಾ ದಸ ಸಙ್ಖಾರುಪೇಕ್ಖಾ ವಿಪಸ್ಸನಾವಸೇನ ಉಪ್ಪಜ್ಜನ್ತಿ॥ ಸೋತಾಪತ್ತಿಮಗ್ಗಂ ಪಟಿಲಾಭತ್ಥಾಯ ಉಪ್ಪಾದಂ ಪವತ್ತಂ ನಿಮಿತ್ತಂ ಆಯೂಹನಂ ಪಟಿಸನ್ಧಿಂ ಗತಿಂ ನಿಬ್ಬತ್ತಿಂ ಉಪಪತ್ತಿಂ ಜಾತಿಂ ಜರಂ ಬ್ಯಾಧಿಂ ಮರಣಂ ಸೋಕಂ ಪರಿದೇವಂ ಉಪಾಯಾಸಂ ಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ಸೋತಾಪತ್ತಿಫಲಸಮಾಪತ್ತತ್ಥಾಯ ಉಪ್ಪಾದಂ ಪವತ್ತಂ ನಿಮಿತ್ತಂ ಆಯೂಹನಂ ಪಟಿಸನ್ಧಿಂ…ಪೇ॰… ಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ಸಕದಾಗಾಮಿಮಗ್ಗಂ ಪಟಿಲಾಭತ್ಥಾಯ…ಪೇ॰… ಸಕದಾಗಾಮಿಫಲಸಮಾಪತ್ತತ್ಥಾಯ…ಪೇ॰… ಅನಾಗಾಮಿಮಗ್ಗಂ ಪಟಿಲಾಭತ್ಥಾಯ…ಪೇ॰… ಅನಾಗಾಮಿಫಲಸಮಾಪತ್ತತ್ಥಾಯ …ಪೇ॰… ಅರಹತ್ತಮಗ್ಗಂ ಪಟಿಲಾಭತ್ಥಾಯ ಉಪ್ಪಾದಂ ಪವತ್ತಂ ನಿಮಿತ್ತಂ ಆಯೂಹನಂ ಪಟಿಸನ್ಧಿಂ ಗತಿಂ ನಿಬ್ಬತ್ತಿಂ ಉಪಪತ್ತಿಂ ಜಾತಿಂ ಜರಂ ಬ್ಯಾಧಿಂ ಮರಣಂ ಸೋಕಂ ಪರಿದೇವಂ ಉಪಾಯಾಸಂ ಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ಅರಹತ್ತಫಲಸಮಾಪತ್ತತ್ಥಾಯ…ಪೇ॰… ಸುಞ್ಞತವಿಹಾರಸಮಾಪತ್ತತ್ಥಾಯ…ಪೇ॰… ಅನಿಮಿತ್ತವಿಹಾರಸಮಾಪತ್ತತ್ಥಾಯ ಉಪ್ಪಾದಂ ಪವತ್ತಂ ನಿಮಿತ್ತಂ ಆಯೂಹನಂ ಪಟಿಸನ್ಧಿಂ…ಪೇ॰… ಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ। ಇಮಾ ದಸ ಸಙ್ಖಾರುಪೇಕ್ಖಾ ವಿಪಸ್ಸನಾವಸೇನ ಉಪ್ಪಜ್ಜನ್ತಿ।>
      text <೫೮>, <ಕತಿ ಸಙ್ಖಾರುಪೇಕ್ಖಾ ಕುಸಲಾ। ಕತಿ ಅಕುಸಲಾ। ಕತಿ ಅಬ್ಯಾಕತಾ॥ ಪನ್ನರಸ ಸಙ್ಖಾರುಪೇಕ್ಖಾ ಕುಸಲಾ। ತಿಸ್ಸೋ ಸಙ್ಖಾರುಪೇಕ್ಖಾ ಅಬ್ಯಾಕತಾ। ನತ್ಥಿ ಸಙ್ಖಾರುಪೇಕ್ಖಾ ಅಕುಸಲಾ।>
      text <ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಮುಞ್ಚಿತುಕಮ್ಯತಾಪಟಿಸಙ್ಖಾಸನ್ತಿಟ್ಠನಾ ಪಞ್ಞಾ ಸಙ್ಖಾರುಪೇಕ್ಖಾಸು ಞಾಣಂ।>
      stand <ಸಙ್ಖಾರುಪೇಕ್ಖಾಞಾಣನಿದ್ದೇಸೋ ನವಮೋ।>
    text <೧೦॥ ಗೋತ್ರಭುಞಾಣನಿದ್ದೇಸೋ>
      text <೫೯>, <ಕಥಂ ಬಹಿದ್ಧಾ ವುಟ್ಠಾನವಿವಟ್ಟನೇ ಪಞ್ಞಾ ಗೋತ್ರಭುಞಾಣಂ॥ ಉಪ್ಪಾದಂ ಅಭಿಭುಯ್ಯತೀತಿ ಗೋತ್ರಭು। ಪವತ್ತಂ ಅಭಿಭುಯ್ಯತೀತಿ ಗೋತ್ರಭು। ನಿಮಿತ್ತಂ ಅಭಿಭುಯ್ಯತೀತಿ ಗೋತ್ರಭು। ಆಯೂಹನಂ ಅಭಿಭುಯ್ಯತೀತಿ ಗೋತ್ರಭು। ಪಟಿಸನ್ಧಿಂ ಅಭಿಭುಯ್ಯತೀತಿ ಗೋತ್ರಭು। ಗತಿಂ ಅಭಿಭುಯ್ಯತೀತಿ ಗೋತ್ರಭು। ನಿಬ್ಬತ್ತಿಂ ಅಭಿಭುಯ್ಯತೀತಿ ಗೋತ್ರಭು। ಉಪಪತ್ತಿಂ ಅಭಿಭುಯ್ಯತೀತಿ ಗೋತ್ರಭು। ಜಾತಿಂ ಅಭಿಭುಯ್ಯತೀತಿ ಗೋತ್ರಭು। ಜರಂ ಅಭಿಭುಯ್ಯತೀತಿ ಗೋತ್ರಭು। ಬ್ಯಾಧಿಂ ಅಭಿಭುಯ್ಯತೀತಿ ಗೋತ್ರಭು। ಮರಣಂ ಅಭಿಭುಯ್ಯತೀತಿ ಗೋತ್ರಭು। ಸೋಕಂ ಅಭಿಭುಯ್ಯತೀತಿ ಗೋತ್ರಭು। ಪರಿದೇವಂ ಅಭಿಭುಯ್ಯತೀತಿ ಗೋತ್ರಭು। ಉಪಾಯಾಸಂ ಅಭಿಭುಯ್ಯತೀತಿ ಗೋತ್ರಭು। ಬಹಿದ್ಧಾ ಸಙ್ಖಾರನಿಮಿತ್ತಂ ಅಭಿಭುಯ್ಯತೀತಿ ಗೋತ್ರಭು। ಅನುಪ್ಪಾದಂ ಪಕ್ಖನ್ದತೀತಿ ಗೋತ್ರಭು। ಅಪ್ಪವತ್ತಂ ಪಕ್ಖನ್ದತೀತಿ ಗೋತ್ರಭು…ಪೇ॰… ನಿರೋಧಂ ನಿಬ್ಬಾನಂ ಪಕ್ಖನ್ದತೀತಿ ಗೋತ್ರಭು।>
      text <ಉಪ್ಪಾದಂ ಅಭಿಭುಯ್ಯಿತ್ವಾ ಅನುಪ್ಪಾದಂ ಪಕ್ಖನ್ದತೀತಿ ಗೋತ್ರಭು। ಪವತ್ತಂ ಅಭಿಭುಯ್ಯಿತ್ವಾ ಅಪ್ಪವತ್ತಂ ಪಕ್ಖನ್ದತೀತಿ ಗೋತ್ರಭು। ನಿಮಿತ್ತಂ ಅಭಿಭುಯ್ಯಿತ್ವಾ ಅನಿಮಿತ್ತಂ ಪಕ್ಖನ್ದತೀತಿ ಗೋತ್ರಭು …ಪೇ॰… ಬಹಿದ್ಧಾ ಸಙ್ಖಾರನಿಮಿತ್ತಂ ಅಭಿಭುಯ್ಯಿತ್ವಾ ನಿರೋಧಂ ನಿಬ್ಬಾನಂ ಪಕ್ಖನ್ದತೀತಿ ಗೋತ್ರಭು।>
      text <ಉಪ್ಪಾದಾ ವುಟ್ಠಾತೀತಿ ಗೋತ್ರಭು। ಪವತ್ತಾ ವುಟ್ಠಾತೀತಿ ಗೋತ್ರಭು। ನಿಮಿತ್ತಾ ವುಟ್ಠಾತೀತಿ ಗೋತ್ರಭು। ಆಯೂಹನಾ ವುಟ್ಠಾತೀತಿ ಗೋತ್ರಭು। ಪಟಿಸನ್ಧಿಯಾ ವುಟ್ಠಾತೀತಿ ಗೋತ್ರಭು। ಗತಿಯಾ ವುಟ್ಠಾತೀತಿ ಗೋತ್ರಭು। ನಿಬ್ಬತ್ತಿಯಾ ವುಟ್ಠಾತೀತಿ ಗೋತ್ರಭು। ಉಪಪತ್ತಿಯಾ ವುಟ್ಠಾತೀತಿ ಗೋತ್ರಭು। ಜಾತಿಯಾ ವುಟ್ಠಾತೀತಿ ಗೋತ್ರಭು। ಜರಾಯ ವುಟ್ಠಾತೀತಿ ಗೋತ್ರಭು। ಬ್ಯಾಧಿಮ್ಹಾ ವುಟ್ಠಾತೀತಿ ಗೋತ್ರಭು। ಮರಣಾ ವುಟ್ಠಾತೀತಿ ಗೋತ್ರಭು। ಸೋಕಾ ವುಟ್ಠಾತೀತಿ ಗೋತ್ರಭು। ಪರಿದೇವಾ ವುಟ್ಠಾತೀತಿ ಗೋತ್ರಭು। ಉಪಾಯಾಸಾ ವುಟ್ಠಾತೀತಿ ಗೋತ್ರಭು। ಬಹಿದ್ಧಾ ಸಙ್ಖಾರನಿಮಿತ್ತಾ ವುಟ್ಠಾತೀತಿ ಗೋತ್ರಭು। ಅನುಪ್ಪಾದಂ ಪಕ್ಖನ್ದತೀತಿ ಗೋತ್ರಭು। ಅಪ್ಪವತ್ತಂ ಪಕ್ಖನ್ದತೀತಿ ಗೋತ್ರಭು…ಪೇ॰… ನಿರೋಧಂ ನಿಬ್ಬಾನಂ ಪಕ್ಖನ್ದತೀತಿ ಗೋತ್ರಭು।>
      text <ಉಪ್ಪಾದಾ ವುಟ್ಠಹಿತ್ವಾ ಅನುಪ್ಪಾದಂ ಪಕ್ಖನ್ದತೀತಿ ಗೋತ್ರಭು। ಪವತ್ತಾ ವುಟ್ಠಹಿತ್ವಾ ಅಪ್ಪವತ್ತಂ ಪಕ್ಖನ್ದತೀತಿ ಗೋತ್ರಭು। ನಿಮಿತ್ತಾ ವುಟ್ಠಹಿತ್ವಾ ಅನಿಮಿತ್ತಂ ಪಕ್ಖನ್ದತೀತಿ ಗೋತ್ರಭು। ಆಯೂಹನಾ ವುಟ್ಠಹಿತ್ವಾ ಅನಾಯೂಹನಂ ಪಕ್ಖನ್ದತೀತಿ ಗೋತ್ರಭು। ಪಟಿಸನ್ಧಿಯಾ ವುಟ್ಠಹಿತ್ವಾ ಅಪ್ಪಟಿಸನ್ಧಿಂ ಪಕ್ಖನ್ದತೀತಿ ಗೋತ್ರಭು। ಗತಿಯಾ ವುಟ್ಠಹಿತ್ವಾ ಅಗತಿಂ ಪಕ್ಖನ್ದತೀತಿ ಗೋತ್ರಭು। ನಿಬ್ಬತ್ತಿಯಾ ವುಟ್ಠಹಿತ್ವಾ ಅನಿಬ್ಬತ್ತಿಂ ಪಕ್ಖನ್ದತೀತಿ ಗೋತ್ರಭು। ಉಪಪತ್ತಿಯಾ ವುಟ್ಠಹಿತ್ವಾ ಅನುಪಪತ್ತಿಂ ಪಕ್ಖನ್ದತೀತಿ ಗೋತ್ರಭು। ಜಾತಿಯಾ ವುಟ್ಠಹಿತ್ವಾ ಅಜಾತಿಂ ಪಕ್ಖನ್ದತೀತಿ ಗೋತ್ರಭು। ಜರಾಯ ವುಟ್ಠಹಿತ್ವಾ ಅಜರಂ ಪಕ್ಖನ್ದತೀತಿ ಗೋತ್ರಭು। ಬ್ಯಾಧಿಮ್ಹಾ ವುಟ್ಠಹಿತ್ವಾ ಅಬ್ಯಾಧಿಂ ಪಕ್ಖನ್ದತೀತಿ ಗೋತ್ರಭು। ಮರಣಾ ವುಟ್ಠಹಿತ್ವಾ ಅಮತಂ ಪಕ್ಖನ್ದತೀತಿ ಗೋತ್ರಭು। ಸೋಕಾ ವುಟ್ಠಹಿತ್ವಾ ಅಸೋಕಂ ಪಕ್ಖನ್ದತೀತಿ ಗೋತ್ರಭು। ಪರಿದೇವಾ ವುಟ್ಠಹಿತ್ವಾ ಅಪರಿದೇವಂ ಪಕ್ಖನ್ದತೀತಿ ಗೋತ್ರಭು। ಉಪಾಯಾಸಾ ವುಟ್ಠಹಿತ್ವಾ ಅನುಪಾಯಾಸಂ ಪಕ್ಖನ್ದತೀತಿ ಗೋತ್ರಭು। ಬಹಿದ್ಧಾ ಸಙ್ಖಾರನಿಮಿತ್ತಾ ವುಟ್ಠಹಿತ್ವಾ ನಿರೋಧಂ ನಿಬ್ಬಾನಂ ಪಕ್ಖನ್ದತೀತಿ ಗೋತ್ರಭು।>
      text <ಉಪ್ಪಾದಾ ವಿವಟ್ಟತೀತಿ ಗೋತ್ರಭು। ಪವತ್ತಾ ವಿವಟ್ಟತೀತಿ ಗೋತ್ರಭು…ಪೇ॰… ಬಹಿದ್ಧಾ ಸಙ್ಖಾರನಿಮಿತ್ತಾ ವಿವಟ್ಟತೀತಿ ಗೋತ್ರಭು। ಅನುಪ್ಪಾದಂ ಪಕ್ಖನ್ದತೀತಿ ಗೋತ್ರಭು। ಅಪ್ಪವತ್ತಂ ಪಕ್ಖನ್ದತೀತಿ ಗೋತ್ರಭು…ಪೇ॰… ನಿರೋಧಂ ನಿಬ್ಬಾನಂ ಪಕ್ಖನ್ದತೀತಿ ಗೋತ್ರಭು।>
      text <ಉಪ್ಪಾದಾ ವಿವಟ್ಟಿತ್ವಾ ಅನುಪ್ಪಾದಂ ಪಕ್ಖನ್ದತೀತಿ ಗೋತ್ರಭು। ಪವತ್ತಾ ವಿವಟ್ಟಿತ್ವಾ ಅಪ್ಪವತ್ತಂ ಪಕ್ಖನ್ದತೀತಿ ಗೋತ್ರಭು…ಪೇ॰… ಬಹಿದ್ಧಾ ಸಙ್ಖಾರನಿಮಿತ್ತಾ ವಿವಟ್ಟಿತ್ವಾ ನಿರೋಧಂ ನಿಬ್ಬಾನಂ ಪಕ್ಖನ್ದತೀತಿ ಗೋತ್ರಭು।>
      text <೬೦>, <ಕತಿ ಗೋತ್ರಭೂ ಧಮ್ಮಾ ಸಮಥವಸೇನ ಉಪ್ಪಜ್ಜನ್ತಿ॥ ಕತಿ ಗೋತ್ರಭೂ ಧಮ್ಮಾ ವಿಪಸ್ಸನಾವಸೇನ ಉಪ್ಪಜ್ಜನ್ತಿ॥ ಅಟ್ಠ ಗೋತ್ರಭೂ ಧಮ್ಮಾ ಸಮಥವಸೇನ ಉಪ್ಪಜ್ಜನ್ತಿ। ದಸ ಗೋತ್ರಭೂ ಧಮ್ಮಾ ವಿಪಸ್ಸನಾವಸೇನ ಉಪ್ಪಜ್ಜನ್ತಿ।>
      text <ಕತಮೇ ಅಟ್ಠ ಗೋತ್ರಭೂ ಧಮ್ಮಾ ಸಮಥವಸೇನ ಉಪ್ಪಜ್ಜನ್ತಿ॥ ಪಠಮಂ ಝಾನಂ ಪಟಿಲಾಭತ್ಥಾಯ ನೀವರಣೇ ಅಭಿಭುಯ್ಯತೀತಿ ಗೋತ್ರಭು। ದುತಿಯಂ ಝಾನಂ ಪಟಿಲಾಭತ್ಥಾಯ ವಿತಕ್ಕವಿಚಾರೇ ಅಭಿಭುಯ್ಯತೀತಿ ಗೋತ್ರಭು। ತತಿಯಂ ಝಾನಂ ಪಟಿಲಾಭತ್ಥಾಯ ಪೀತಿಂ ಅಭಿಭುಯ್ಯತೀತಿ ಗೋತ್ರಭು। ಚತುತ್ಥಂ ಝಾನಂ ಪಟಿಲಾಭತ್ಥಾಯ ಸುಖದುಕ್ಖೇ ಅಭಿಭುಯ್ಯತೀತಿ ಗೋತ್ರಭು। ಆಕಾಸಾನಞ್ಚಾಯತನಸಮಾಪತ್ತಿಂ ಪಟಿಲಾಭತ್ಥಾಯ ರೂಪಸಞ್ಞಂ ಪಟಿಘಸಞ್ಞಂ ನಾನತ್ತಸಞ್ಞಂ ಅಭಿಭುಯ್ಯತೀತಿ ಗೋತ್ರಭು। ವಿಞ್ಞಾಣಞ್ಚಾಯತನಸಮಾಪತ್ತಿಂ ಪಟಿಲಾಭತ್ಥಾಯ ಆಕಾಸಾನಞ್ಚಾಯತನಸಞ್ಞಂ ಅಭಿಭುಯ್ಯತೀತಿ ಗೋತ್ರಭು। ಆಕಿಞ್ಚಞ್ಞಾಯತನಸಮಾಪತ್ತಿಂ ಪಟಿಲಾಭತ್ಥಾಯ ವಿಞ್ಞಾಣಞ್ಚಾಯತನಸಞ್ಞಂ ಅಭಿಭುಯ್ಯತೀತಿ ಗೋತ್ರಭು। ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಂ ಪಟಿಲಾಭತ್ಥಾಯ ಆಕಿಞ್ಚಞ್ಞಾಯತನಸಞ್ಞಂ ಅಭಿಭುಯ್ಯತೀತಿ ಗೋತ್ರಭು। ಇಮೇ ಅಟ್ಠ ಗೋತ್ರಭೂ ಧಮ್ಮಾ ಸಮಥವಸೇನ ಉಪ್ಪಜ್ಜನ್ತಿ।>
      text <ಕತಮೇ ದಸ ಗೋತ್ರಭೂ ಧಮ್ಮಾ ವಿಪಸ್ಸನಾವಸೇನ ಉಪ್ಪಜ್ಜನ್ತಿ॥ ಸೋತಾಪತ್ತಿಮಗ್ಗಂ ಪಟಿಲಾಭತ್ಥಾಯ ಉಪ್ಪಾದಂ ಪವತ್ತಂ ನಿಮಿತ್ತಂ ಆಯೂಹನಂ ಪಟಿಸನ್ಧಿಂ ಗತಿಂ ನಿಬ್ಬತ್ತಿಂ ಉಪಪತ್ತಿಂ ಜಾತಿಂ ಜರಂ ಬ್ಯಾಧಿಂ ಮರಣಂ ಸೋಕಂ ಪರಿದೇವಂ ಉಪಾಯಾಸಂ ಬಹಿದ್ಧಾ ಸಙ್ಖಾರನಿಮಿತ್ತಂ ಅಭಿಭುಯ್ಯತೀತಿ ಗೋತ್ರಭು। ಸೋತಾಪತ್ತಿಫಲಸಮಾಪತ್ತತ್ಥಾಯ ಉಪ್ಪಾದಂ ಪವತ್ತಂ ನಿಮಿತ್ತಂ ಆಯೂಹನಂ ಪಟಿಸನ್ಧಿಂ…ಪೇ॰… ಅಭಿಭುಯ್ಯತೀತಿ ಗೋತ್ರಭು। ಸಕದಾಗಾಮಿಮಗ್ಗಂ ಪಟಿಲಾಭತ್ಥಾಯ…ಪೇ॰… ಸಕದಾಗಾಮಿಫಲಸಮಾಪತ್ತತ್ಥಾಯ… ಅನಾಗಾಮಿಮಗ್ಗಂ ಪಟಿಲಾಭತ್ಥಾಯ… ಅನಾಗಾಮಿಫಲಸಮಾಪತ್ತತ್ಥಾಯ… ಅರಹತ್ತಮಗ್ಗಂ ಪಟಿಲಾಭತ್ಥಾಯ ಉಪ್ಪಾದಂ ಪವತ್ತಂ ನಿಮಿತ್ತಂ ಆಯೂಹನಂ ಪಟಿಸನ್ಧಿಂ ಗತಿಂ ನಿಬ್ಬತ್ತಿಂ ಉಪಪತ್ತಿಂ ಜಾತಿಂ ಜರಂ ಬ್ಯಾಧಿಂ ಮರಣಂ ಸೋಕಂ ಪರಿದೇವಂ ಉಪಾಯಾಸಂ ಬಹಿದ್ಧಾ ಸಙ್ಖಾರನಿಮಿತ್ತಂ ಅಭಿಭುಯ್ಯತೀತಿ ಗೋತ್ರಭು। ಅರಹತ್ತಫಲಸಮಾಪತ್ತತ್ಥಾಯ… ಸುಞ್ಞತವಿಹಾರಸಮಾಪತ್ತತ್ಥಾಯ… ಅನಿಮಿತ್ತವಿಹಾರಸಮಾಪತ್ತತ್ಥಾಯ ಉಪ್ಪಾದಂ ಪವತ್ತಂ ನಿಮಿತ್ತಂ ಆಯೂಹನಂ ಪಟಿಸನ್ಧಿಂ…ಪೇ॰… ಅಭಿಭುಯ್ಯತೀತಿ ಗೋತ್ರಭು। ಇಮೇ ದಸ ಗೋತ್ರಭೂ ಧಮ್ಮಾ ವಿಪಸ್ಸನಾವಸೇನ ಉಪ್ಪಜ್ಜನ್ತಿ।>
      text <ಕತಿ ಗೋತ್ರಭೂ ಧಮ್ಮಾ ಕುಸಲಾ। ಕತಿ ಅಕುಸಲಾ। ಕತಿ ಅಬ್ಯಾಕತಾ॥ ಪನ್ನರಸ ಗೋತ್ರಭೂ ಧಮ್ಮಾ ಕುಸಲಾ। ತಯೋ ಗೋತ್ರಭೂ ಧಮ್ಮಾ ಅಬ್ಯಾಕತಾ। ನತ್ಥಿ ಗೋತ್ರಭೂ ಧಮ್ಮಾ ಅಕುಸಲಾತಿ।>
      text <ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಬಹಿದ್ಧಾ ವುಟ್ಠಾನವಿವಟ್ಟನೇ ಪಞ್ಞಾ ಗೋತ್ರಭುಞಾಣಂ।>
      stand <ಗೋತ್ರಭುಞಾಣನಿದ್ದೇಸೋ ದಸಮೋ।>
    text <೧೧॥ ಮಗ್ಗಞಾಣನಿದ್ದೇಸೋ>
      text <೬೧>, <ಕಥಂ ದುಭತೋ ವುಟ್ಠಾನವಿವಟ್ಟನೇ ಪಞ್ಞಾ ಮಗ್ಗೇ ಞಾಣಂ॥ ಸೋತಾಪತ್ತಿಮಗ್ಗಕ್ಖಣೇ ದಸ್ಸನಟ್ಠೇನ ಸಮ್ಮಾದಿಟ್ಠಿ ಮಿಚ್ಛಾದಿಟ್ಠಿಯಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತೇನ ವುಚ್ಚತಿ ದುಭತೋ ವುಟ್ಠಾನವಿವಟ್ಟನೇ ಪಞ್ಞಾ ಮಗ್ಗೇ ಞಾಣಂ। ಅಭಿನಿರೋಪನಟ್ಠೇನ ಸಮ್ಮಾಸಙ್ಕಪ್ಪೋ ಮಿಚ್ಛಾಸಙ್ಕಪ್ಪಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತೇನ ವುಚ್ಚತಿ ದುಭತೋ ವುಟ್ಠಾನವಿವಟ್ಟನೇ ಪಞ್ಞಾ ಮಗ್ಗೇ ಞಾಣಂ।>
      text <ಪರಿಗ್ಗಹಟ್ಠೇನ ಸಮ್ಮಾವಾಚಾ ಮಿಚ್ಛಾವಾಚಾಯ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತೇನ ವುಚ್ಚತಿ ದುಭತೋ ವುಟ್ಠಾನವಿವಟ್ಟನೇ ಪಞ್ಞಾ ಮಗ್ಗೇ ಞಾಣಂ।>
      text <ಸಮುಟ್ಠಾನಟ್ಠೇನ ಸಮ್ಮಾಕಮ್ಮನ್ತೋ ಮಿಚ್ಛಾಕಮ್ಮನ್ತಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತೇನ ವುಚ್ಚತಿ ದುಭತೋ ವುಟ್ಠಾನವಿವಟ್ಟನೇ ಪಞ್ಞಾ ಮಗ್ಗೇ ಞಾಣಂ।>
      text <ವೋದಾನಟ್ಠೇನ ಸಮ್ಮಾಆಜೀವೋ ಮಿಚ್ಛಾಆಜೀವಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತೇನ ವುಚ್ಚತಿ ದುಭತೋ ವುಟ್ಠಾನವಿವಟ್ಟನೇ ಪಞ್ಞಾ ಮಗ್ಗೇ ಞಾಣಂ।>
      text <ಪಗ್ಗಹಟ್ಠೇನ ಸಮ್ಮಾವಾಯಾಮೋ ಮಿಚ್ಛಾವಾಯಾಮಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತೇನ ವುಚ್ಚತಿ ದುಭತೋ ವುಟ್ಠಾನವಿವಟ್ಟನೇ ಪಞ್ಞಾ ಮಗ್ಗೇ ಞಾಣಂ।>
      text <ಉಪಟ್ಠಾನಟ್ಠೇನ ಸಮ್ಮಾಸತಿ ಮಿಚ್ಛಾಸತಿಯಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತೇನ ವುಚ್ಚತಿ ದುಭತೋ ವುಟ್ಠಾನವಿವಟ್ಟನೇ ಪಞ್ಞಾ ಮಗ್ಗೇ ಞಾಣಂ।>
      text <ಅವಿಕ್ಖೇಪಟ್ಠೇನ ಸಮ್ಮಾಸಮಾಧಿ ಮಿಚ್ಛಾಸಮಾಧಿತೋ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತೇನ ವುಚ್ಚತಿ ದುಭತೋ ವುಟ್ಠಾನವಿವಟ್ಟನೇ ಪಞ್ಞಾ ಮಗ್ಗೇ ಞಾಣಂ।>
      text <ಸಕದಾಗಾಮಿಮಗ್ಗಕ್ಖಣೇ ದಸ್ಸನಟ್ಠೇನ ಸಮ್ಮಾದಿಟ್ಠಿ …ಪೇ॰… ಅವಿಕ್ಖೇಪಟ್ಠೇನ ಸಮ್ಮಾಸಮಾಧಿ ಓಳಾರಿಕಾ ಕಾಮರಾಗಸಞ್ಞೋಜನಾ ಪಟಿಘಸಞ್ಞೋಜನಾ ಓಳಾರಿಕಾ ಕಾಮರಾಗಾನುಸಯಾ ಪಟಿಘಾನುಸಯಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತೇನ ವುಚ್ಚತಿ ದುಭತೋ ವುಟ್ಠಾನವಿವಟ್ಟನೇ ಪಞ್ಞಾ ಮಗ್ಗೇ ಞಾಣಂ।>
      text <ಅನಾಗಾಮಿಮಗ್ಗಕ್ಖಣೇ ದಸ್ಸನಟ್ಠೇನ ಸಮ್ಮಾದಿಟ್ಠಿ…ಪೇ॰… ಅವಿಕ್ಖೇಪಟ್ಠೇನ ಸಮ್ಮಾಸಮಾಧಿ ಅನುಸಹಗತಾ ಕಾಮರಾಗಸಞ್ಞೋಜನಾ ಪಟಿಘಸಞ್ಞೋಜನಾ ಅನುಸಹಗತಾ ಕಾಮರಾಗಾನುಸಯಾ ಪಟಿಘಾನುಸಯಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತೇನ ವುಚ್ಚತಿ ದುಭತೋ ವುಟ್ಠಾನವಿವಟ್ಟನೇ ಪಞ್ಞಾ ಮಗ್ಗೇ ಞಾಣಂ।>
      text <ಅರಹತ್ತಮಗ್ಗಕ್ಖಣೇ ದಸ್ಸನಟ್ಠೇನ ಸಮ್ಮಾದಿಟ್ಠಿ…ಪೇ॰… ಅವಿಕ್ಖೇಪಟ್ಠೇನ ಸಮ್ಮಾಸಮಾಧಿ ರೂಪರಾಗಾ ಅರೂಪರಾಗಾ ಮಾನಾ ಉದ್ಧಚ್ಚಾ ಅವಿಜ್ಜಾಯ ಮಾನಾನುಸಯಾ ಭವರಾಗಾನುಸಯಾ ಅವಿಜ್ಜಾನುಸಯಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತೇನ ವುಚ್ಚತಿ ದುಭತೋ ವುಟ್ಠಾನವಿವಟ್ಟನೇ ಪಞ್ಞಾ ಮಗ್ಗೇ ಞಾಣಂ।>
      text <೬೨>
        text <ಅಜಾತಂ ಝಾಪೇತಿ ಜಾತೇನ। ಝಾನಂ ತೇನ ಪವುಚ್ಚತಿ।>
        text <ಝಾನವಿಮೋಕ್ಖೇ ಕುಸಲತಾ। ನಾನಾದಿಟ್ಠೀಸು ನ ಕಮ್ಪತಿ॥>
        text <ಸಮಾದಹಿತ್ವಾ ಯಥಾ ಚೇ ವಿಪಸ್ಸತಿ। ವಿಪಸ್ಸಮಾನೋ ತಥಾ ಚೇ ಸಮಾದಹೇ।>
        text <ವಿಪಸ್ಸನಾ ಚ ಸಮಥೋ ತದಾ ಅಹು। ಸಮಾನಭಾಗಾ ಯುಗನದ್ಧಾ ವತ್ತರೇ॥>
        text <ದುಕ್ಖಾ ಸಙ್ಖಾರಾ ಸುಖೋ। ನಿರೋಧೋ ಇತಿ ದಸ್ಸನಂ।>
        text <ದುಭತೋ ವುಟ್ಠಿತಾ ಪಞ್ಞಾ। ಫಸ್ಸೇತಿ ಅಮತಂ ಪದಂ॥>
        text <ವಿಮೋಕ್ಖಚರಿಯಂ ಜಾನಾತಿ। ನಾನತ್ತೇಕತ್ತಕೋವಿದೋ।>
        text <ದ್ವಿನ್ನಂ ಞಾಣಾನಂ ಕುಸಲತಾ। ನಾನಾದಿಟ್ಠೀಸು ನ ಕಮ್ಪತೀತಿ॥>
      text <ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ದುಭತೋ ವುಟ್ಠಾನವಿವಟ್ಟನೇ ಪಞ್ಞಾ ಮಗ್ಗೇ ಞಾಣಂ।>
      stand <ಮಗ್ಗಞಾಣನಿದ್ದೇಸೋ ಏಕಾದಸಮೋ।>
    text <೧೨॥ ಫಲಞಾಣನಿದ್ದೇಸೋ>
      text <೬೩>, <ಕಥಂ ಪಯೋಗಪ್ಪಟಿಪ್ಪಸ್ಸದ್ಧಿಪಞ್ಞಾ ಫಲೇ ಞಾಣಂ॥ ಸೋತಾಪತ್ತಿಮಗ್ಗಕ್ಖಣೇ ದಸ್ಸನಟ್ಠೇನ ಸಮ್ಮಾದಿಟ್ಠಿ ಮಿಚ್ಛಾದಿಟ್ಠಿಯಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತಂಪಯೋಗಪ್ಪಟಿಪ್ಪಸ್ಸದ್ಧತ್ತಾ ಉಪ್ಪಜ್ಜತಿ ಸಮ್ಮಾದಿಟ್ಠಿ। ಮಗ್ಗಸ್ಸೇತಂ ಫಲಂ।>
      text <ಅಭಿನಿರೋಪನಟ್ಠೇನ ಸಮ್ಮಾಸಙ್ಕಪ್ಪೋ ಮಿಚ್ಛಾಸಙ್ಕಪ್ಪಾ ವುಟ್ಠಾತಿ ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತಂಪಯೋಗಪ್ಪಟಿಪ್ಪಸ್ಸದ್ಧತ್ತಾ ಉಪ್ಪಜ್ಜತಿ ಸಮ್ಮಾಸಙ್ಕಪ್ಪೋ। ಮಗ್ಗಸ್ಸೇತಂ ಫಲಂ।>
      text <ಪರಿಗ್ಗಹಟ್ಠೇನ ಸಮ್ಮಾವಾಚಾ ಮಿಚ್ಛಾವಾಚಾಯ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತಂಪಯೋಗಪ್ಪಟಿಪ್ಪಸ್ಸದ್ಧತ್ತಾ ಉಪ್ಪಜ್ಜತಿ ಸಮ್ಮಾವಾಚಾ। ಮಗ್ಗಸ್ಸೇತಂ ಫಲಂ।>
      text <ಸಮುಟ್ಠಾನಟ್ಠೇನ ಸಮ್ಮಾಕಮ್ಮನ್ತೋ ಮಿಚ್ಛಾಕಮ್ಮನ್ತಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತಂಪಯೋಗಪ್ಪಟಿಪ್ಪಸ್ಸದ್ಧತ್ತಾ ಉಪ್ಪಜ್ಜತಿ ಸಮ್ಮಾಕಮ್ಮನ್ತೋ। ಮಗ್ಗಸ್ಸೇತಂ ಫಲಂ।>
      text <ವೋದಾನಟ್ಠೇನ ಸಮ್ಮಾಆಜೀವೋ ಮಿಚ್ಛಾಆಜೀವಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತಂಪಯೋಗಪ್ಪಟಿಪ್ಪಸ್ಸದ್ಧತ್ತಾ ಉಪ್ಪಜ್ಜತಿ ಸಮ್ಮಾಆಜೀವೋ। ಮಗ್ಗಸ್ಸೇತಂ ಫಲಂ।>
      text <ಪಗ್ಗಹಟ್ಠೇನ ಸಮ್ಮಾವಾಯಾಮೋ ಮಿಚ್ಛಾವಾಯಾಮಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತಂಪಯೋಗಪ್ಪಟಿಪ್ಪಸ್ಸದ್ಧತ್ತಾ ಉಪ್ಪಜ್ಜತಿ ಸಮ್ಮಾವಾಯಾಮೋ। ಮಗ್ಗಸ್ಸೇತಂ ಫಲಂ।>
      text <ಉಪಟ್ಠಾನಟ್ಠೇನ ಸಮ್ಮಾಸತಿ ಮಿಚ್ಛಾಸತಿಯಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತಂಪಯೋಗಪ್ಪಟಿಪ್ಪಸ್ಸದ್ಧತ್ತಾ ಉಪ್ಪಜ್ಜತಿ ಸಮ್ಮಾಸತಿ। ಮಗ್ಗಸ್ಸೇತಂ ಫಲಂ।>
      text <ಅವಿಕ್ಖೇಪಟ್ಠೇನ ಸಮ್ಮಾಸಮಾಧಿ ಮಿಚ್ಛಾಸಮಾಧಿತೋ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತಂಪಯೋಗಪ್ಪಟಿಪ್ಪಸ್ಸದ್ಧತ್ತಾ ಉಪ್ಪಜ್ಜತಿ ಸಮ್ಮಾಸಮಾಧಿ। ಮಗ್ಗಸ್ಸೇತಂ ಫಲಂ।>
      text <ಸಕದಾಗಾಮಿಮಗ್ಗಕ್ಖಣೇ ದಸ್ಸನಟ್ಠೇನ ಸಮ್ಮಾದಿಟ್ಠಿ…ಪೇ॰… ಅವಿಕ್ಖೇಪಟ್ಠೇನ ಸಮ್ಮಾಸಮಾಧಿ ಓಳಾರಿಕಾ ಕಾಮರಾಗಸಞ್ಞೋಜನಾ ಪಟಿಘಸಞ್ಞೋಜನಾ ಓಳಾರಿಕಾ ಕಾಮರಾಗಾನುಸಯಾ ಪಟಿಘಾನುಸಯಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತಂಪಯೋಗಪ್ಪಟಿಪ್ಪಸ್ಸದ್ಧತ್ತಾ ಉಪ್ಪಜ್ಜತಿ ಸಮ್ಮಾಸಮಾಧಿ। ಮಗ್ಗಸ್ಸೇತಂ ಫಲಂ।>
      text <ಅನಾಗಾಮಿಮಗ್ಗಕ್ಖಣೇ ದಸ್ಸನಟ್ಠೇನ ಸಮ್ಮಾದಿಟ್ಠಿ…ಪೇ॰… ಅವಿಕ್ಖೇಪಟ್ಠೇನ ಸಮ್ಮಾಸಮಾಧಿ ಅನುಸಹಗತಾ ಕಾಮರಾಗಸಞ್ಞೋಜನಾ ಪಟಿಘಸಞ್ಞೋಜನಾ ಅನುಸಹಗತಾ ಕಾಮರಾಗಾನುಸಯಾ ಪಟಿಘಾನುಸಯಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತಂಪಯೋಗಪ್ಪಟಿಪ್ಪಸ್ಸದ್ಧತ್ತಾ ಉಪ್ಪಜ್ಜತಿ ಸಮ್ಮಾಸಮಾಧಿ। ಮಗ್ಗಸ್ಸೇತಂ ಫಲಂ।>
      text <ಅರಹತ್ತಮಗ್ಗಕ್ಖಣೇ ದಸ್ಸನಟ್ಠೇನ ಸಮ್ಮಾದಿಟ್ಠಿ…ಪೇ॰… ಅವಿಕ್ಖೇಪಟ್ಠೇನ ಸಮ್ಮಾಸಮಾಧಿ ರೂಪರಾಗಾ ಅರೂಪರಾಗಾ ಮಾನಾ ಉದ್ಧಚ್ಚಾ ಅವಿಜ್ಜಾಯ ಮಾನಾನುಸಯಾ ಭವರಾಗಾನುಸಯಾ ಅವಿಜ್ಜಾನುಸಯಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ತಂಪಯೋಗಪ್ಪಟಿಪ್ಪಸ್ಸದ್ಧತ್ತಾ ಉಪ್ಪಜ್ಜತಿ ಸಮ್ಮಾಸಮಾಧಿ। ಮಗ್ಗಸ್ಸೇತಂ ಫಲಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಪಯೋಗಪ್ಪಟಿಪ್ಪಸ್ಸದ್ಧಿಪಞ್ಞಾ ಫಲೇ ಞಾಣಂ।>
      stand <ಫಲಞಾಣನಿದ್ದೇಸೋ ದ್ವಾದಸಮೋ।>
    text <೧೩॥ ವಿಮುತ್ತಿಞಾಣನಿದ್ದೇಸೋ>
      text <೬೪>, <ಕಥಂ ಛಿನ್ನವಟುಮಾನುಪಸ್ಸನೇ ಪಞ್ಞಾ ವಿಮುತ್ತಿಞಾಣಂ॥ ಸೋತಾಪತ್ತಿಮಗ್ಗೇನ ಸಕ್ಕಾಯದಿಟ್ಠಿ। ವಿಚಿಕಿಚ್ಛಾ। ಸೀಲಬ್ಬತಪರಾಮಾಸೋ। ದಿಟ್ಠಾನುಸಯೋ। ವಿಚಿಕಿಚ್ಛಾನುಸಯೋ ಅತ್ತನೋ ಚಿತ್ತಸ್ಸ ಉಪಕ್ಕಿಲೇಸಾ ಸಮ್ಮಾ ಸಮುಚ್ಛಿನ್ನಾ ಹೋನ್ತಿ। ಇಮೇಹಿ ಪಞ್ಚಹಿ ಉಪಕ್ಕಿಲೇಸೇಹಿ ಸಪರಿಯುಟ್ಠಾನೇಹಿ ಚಿತ್ತಂ ವಿಮುತ್ತಂ ಹೋತಿ ಸುವಿಮುತ್ತಂ। ತಂವಿಮುತ್ತಿ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಛಿನ್ನವಟುಮಾನುಪಸ್ಸನೇ ಪಞ್ಞಾ ವಿಮುತ್ತಿಞಾಣಂ।>
      text <ಸಕದಾಗಾಮಿಮಗ್ಗೇನ ಓಳಾರಿಕಂ ಕಾಮರಾಗಸಞ್ಞೋಜನಂ। ಪಟಿಘಸಞ್ಞೋಜನಂ। ಓಳಾರಿಕೋ ಕಾಮರಾಗಾನುಸಯೋ। ಪಟಿಘಾನುಸಯೋ ಅತ್ತನೋ ಚಿತ್ತಸ್ಸ ಉಪಕ್ಕಿಲೇಸಾ ಸಮ್ಮಾ ಸಮುಚ್ಛಿನ್ನಾ ಹೋನ್ತಿ। ಇಮೇಹಿ ಚತೂಹಿ ಉಪಕ್ಕಿಲೇಸೇಹಿ ಸಪರಿಯುಟ್ಠಾನೇಹಿ ಚಿತ್ತಂ ವಿಮುತ್ತಂ ಹೋತಿ ಸುವಿಮುತ್ತಂ। ತಂವಿಮುತ್ತಿ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಛಿನ್ನವಟುಮಾನುಪಸ್ಸನೇ ಪಞ್ಞಾ ವಿಮುತ್ತಿಞಾಣಂ।>
      text <ಅನಾಗಾಮಿಮಗ್ಗೇನ ಅನುಸಹಗತಂ ಕಾಮರಾಗಸಞ್ಞೋಜನಂ। ಪಟಿಘಸಞ್ಞೋಜನಂ। ಅನುಸಹಗತೋ ಕಾಮರಾಗಾನುಸಯೋ। ಪಟಿಘಾನುಸಯೋ ಅತ್ತನೋ ಚಿತ್ತಸ್ಸ ಉಪಕ್ಕಿಲೇಸಾ ಸಮ್ಮಾ ಸಮುಚ್ಛಿನ್ನಾ ಹೋನ್ತಿ। ಇಮೇಹಿ ಚತೂಹಿ ಉಪಕ್ಕಿಲೇಸೇಹಿ ಸಪರಿಯುಟ್ಠಾನೇಹಿ ಚಿತ್ತಂ ವಿಮುತ್ತಂ ಹೋತಿ ಸುವಿಮುತ್ತಂ। ತಂವಿಮುತ್ತಿ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಛಿನ್ನವಟುಮಾನುಪಸ್ಸನೇ ಪಞ್ಞಾ ವಿಮುತ್ತಿಞಾಣಂ।>
      text <ಅರಹತ್ತಮಗ್ಗೇನ ರೂಪರಾಗೋ। ಅರೂಪರಾಗೋ। ಮಾನೋ। ಉದ್ಧಚ್ಚಂ। ಅವಿಜ್ಜಾ। ಮಾನಾನುಸಯೋ। ಭವರಾಗಾನುಸಯೋ। ಅವಿಜ್ಜಾನುಸಯೋ ಅತ್ತನೋ ಚಿತ್ತಸ್ಸ ಉಪಕ್ಕಿಲೇಸಾ ಸಮ್ಮಾ ಸಮುಚ್ಛಿನ್ನಾ ಹೋನ್ತಿ। ಇಮೇಹಿ ಅಟ್ಠಹಿ ಉಪಕ್ಕಿಲೇಸೇಹಿ ಸಪರಿಯುಟ್ಠಾನೇಹಿ ಚಿತ್ತಂ ವಿಮುತ್ತಂ ಹೋತಿ ಸುವಿಮುತ್ತಂ। ತಂವಿಮುತ್ತಿ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಛಿನ್ನವಟುಮಾನುಪಸ್ಸನೇ ಪಞ್ಞಾ ವಿಮುತ್ತಿಞಾಣಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಛಿನ್ನವಟುಮಾನುಪಸ್ಸನೇ ಪಞ್ಞಾ ವಿಮುತ್ತಿಞಾಣಂ।>
      stand <ವಿಮುತ್ತಿಞಾಣನಿದ್ದೇಸೋ ತೇರಸಮೋ।>
    text <೧೪॥ ಪಚ್ಚವೇಕ್ಖಣಞಾಣನಿದ್ದೇಸೋ>
      text <೬೫>, <ಕಥಂ ತದಾ ಸಮುದಾಗತೇ ಧಮ್ಮೇ ಪಸ್ಸನೇ ಪಞ್ಞಾ ಪಚ್ಚವೇಕ್ಖಣೇ ಞಾಣಂ॥ ಸೋತಾಪತ್ತಿಮಗ್ಗಕ್ಖಣೇ ದಸ್ಸನಟ್ಠೇನ ಸಮ್ಮಾದಿಟ್ಠಿ ತದಾ ಸಮುದಾಗತಾ। ಅಭಿನಿರೋಪನಟ್ಠೇನ ಸಮ್ಮಾಸಙ್ಕಪ್ಪೋ ತದಾ ಸಮುದಾಗತೋ। ಪರಿಗ್ಗಹಟ್ಠೇನ ಸಮ್ಮಾವಾಚಾ ತದಾ ಸಮುದಾಗತಾ। ಸಮುಟ್ಠಾನಟ್ಠೇನ ಸಮ್ಮಾಕಮ್ಮನ್ತೋ ತದಾ ಸಮುದಾಗತೋ। ವೋದಾನಟ್ಠೇನ ಸಮ್ಮಾಆಜೀವೋ ತದಾ ಸಮುದಾಗತೋ। ಪಗ್ಗಹಟ್ಠೇನ ಸಮ್ಮಾವಾಯಾಮೋ ತದಾ ಸಮುದಾಗತೋ। ಉಪಟ್ಠಾನಟ್ಠೇನ ಸಮ್ಮಾಸತಿ ತದಾ ಸಮುದಾಗತಾ। ಅವಿಕ್ಖೇಪಟ್ಠೇನ ಸಮ್ಮಾಸಮಾಧಿ ತದಾ ಸಮುದಾಗತೋ।>
      text <ಉಪಟ್ಠಾನಟ್ಠೇನ ಸತಿಸಮ್ಬೋಜ್ಝಙ್ಗೋ ತದಾ ಸಮುದಾಗತೋ। ಪವಿಚಯಟ್ಠೇನ ಧಮ್ಮವಿಚಯಸಮ್ಬೋಜ್ಝಙ್ಗೋ ತದಾ ಸಮುದಾಗತೋ। ಪಗ್ಗಹಟ್ಠೇನ ವೀರಿಯಸಮ್ಬೋಜ್ಝಙ್ಗೋ ತದಾ ಸಮುದಾಗತೋ। ಫರಣಟ್ಠೇನ ಪೀತಿಸಮ್ಬೋಜ್ಝಙ್ಗೋ ತದಾ ಸಮುದಾಗತೋ। ಉಪಸಮಟ್ಠೇನ ಪಸ್ಸದ್ಧಿಸಮ್ಬೋಜ್ಝಙ್ಗೋ ತದಾ ಸಮುದಾಗತೋ। ಅವಿಕ್ಖೇಪಟ್ಠೇನ ಸಮಾಧಿಸಮ್ಬೋಜ್ಝಙ್ಗೋ ತದಾ ಸಮುದಾಗತೋ। ಪಟಿಸಙ್ಖಾನಟ್ಠೇನ ಉಪೇಕ್ಖಾಸಮ್ಬೋಜ್ಝಙ್ಗೋ ತದಾ ಸಮುದಾಗತೋ।>
      text <ಅಸ್ಸದ್ಧಿಯೇ ಅಕಮ್ಪಿಯಟ್ಠೇನ ಸದ್ಧಾಬಲಂ ತದಾ ಸಮುದಾಗತಂ। ಕೋಸಜ್ಜೇ ಅಕಮ್ಪಿಯಟ್ಠೇನ ವೀರಿಯಬಲಂ ತದಾ ಸಮುದಾಗತಂ। ಪಮಾದೇ ಅಕಮ್ಪಿಯಟ್ಠೇನ ಸತಿಬಲಂ ತದಾ ಸಮುದಾಗತಂ। ಉದ್ಧಚ್ಚೇ ಅಕಮ್ಪಿಯಟ್ಠೇನ ಸಮಾಧಿಬಲಂ ತದಾ ಸಮುದಾಗತಂ। ಅವಿಜ್ಜಾಯ ಅಕಮ್ಪಿಯಟ್ಠೇನ ಪಞ್ಞಾಬಲಂ ತದಾ ಸಮುದಾಗತಂ।>
      text <ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ತದಾ ಸಮುದಾಗತಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ತದಾ ಸಮುದಾಗತಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ತದಾ ಸಮುದಾಗತಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ತದಾ ಸಮುದಾಗತಂ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ತದಾ ಸಮುದಾಗತಂ।>
      text <ಆಧಿಪತೇಯ್ಯಟ್ಠೇನ ಇನ್ದ್ರಿಯಾ ತದಾ ಸಮುದಾಗತಾ। ಅಕಮ್ಪಿಯಟ್ಠೇನ ಬಲಾ ತದಾ ಸಮುದಾಗತಾ। ನಿಯ್ಯಾನಟ್ಠೇನ ಸಮ್ಬೋಜ್ಝಙ್ಗಾ ತದಾ ಸಮುದಾಗತಾ। ಹೇತುಟ್ಠೇನ ಮಗ್ಗೋ ತದಾ ಸಮುದಾಗತೋ। ಉಪಟ್ಠಾನಟ್ಠೇನ ಸತಿಪಟ್ಠಾನಾ ತದಾ ಸಮುದಾಗತಾ। ಪದಹನಟ್ಠೇನ ಸಮ್ಮಪ್ಪಧಾನಾ ತದಾ ಸಮುದಾಗತಾ। ಇಜ್ಝನಟ್ಠೇನ ಇದ್ಧಿಪಾದಾ ತದಾ ಸಮುದಾಗತಾ। ತಥಟ್ಠೇನ ಸಚ್ಚಾ ತದಾ ಸಮುದಾಗತಾ। ಅವಿಕ್ಖೇಪಟ್ಠೇನ ಸಮಥೋ ತದಾ ಸಮುದಾಗತೋ। ಅನುಪಸ್ಸನಟ್ಠೇನ ವಿಪಸ್ಸನಾ ತದಾ ಸಮುದಾಗತಾ। ಏಕರಸಟ್ಠೇನ ಸಮಥವಿಪಸ್ಸನಾ ತದಾ ಸಮುದಾಗತಾ। ಅನತಿವತ್ತನಟ್ಠೇನ ಯುಗನದ್ಧಂ ತದಾ ಸಮುದಾಗತಂ। ಸಂವರಟ್ಠೇನ ಸೀಲವಿಸುದ್ಧಿ ತದಾ ಸಮುದಾಗತಾ। ಅವಿಕ್ಖೇಪಟ್ಠೇನ ಚಿತ್ತವಿಸುದ್ಧಿ ತದಾ ಸಮುದಾಗತಾ। ದಸ್ಸನಟ್ಠೇನ ದಿಟ್ಠಿವಿಸುದ್ಧಿ ತದಾ ಸಮುದಾಗತಾ। ವಿಮುತ್ತಟ್ಠೇನ ವಿಮೋಕ್ಖೋ ತದಾ ಸಮುದಾಗತೋ। ಪಟಿವೇಧಟ್ಠೇನ ವಿಜ್ಜಾ ತದಾ ಸಮುದಾಗತಾ। ಪರಿಚ್ಚಾಗಟ್ಠೇನ ವಿಮುತ್ತಿ ತದಾ ಸಮುದಾಗತಾ। ಸಮುಚ್ಛೇದಟ್ಠೇನ ಖಯೇ ಞಾಣಂ ತದಾ ಸಮುದಾಗತಂ।>
      text <ಛನ್ದೋ ಮೂಲಟ್ಠೇನ ತದಾ ಸಮುದಾಗತೋ। ಮನಸಿಕಾರೋ ಸಮುಟ್ಠಾನಟ್ಠೇನ ತದಾ ಸಮುದಾಗತೋ। ಫಸ್ಸೋ ಸಮೋಧಾನಟ್ಠೇನ ತದಾ ಸಮುದಾಗತೋ। ವೇದನಾ ಸಮೋಸರಣಟ್ಠೇನ ತದಾ ಸಮುದಾಗತಾ। ಸಮಾಧಿ ಪಮುಖಟ್ಠೇನ ತದಾ ಸಮುದಾಗತೋ। ಸತಿ ಆಧಿಪತೇಯ್ಯಟ್ಠೇನ ತದಾ ಸಮುದಾಗತಾ। ಪಞ್ಞಾ ತದುತ್ತರಟ್ಠೇನ ತದಾ ಸಮುದಾಗತಾ। ವಿಮುತ್ತಿ ಸಾರಟ್ಠೇನ ತದಾ ಸಮುದಾಗತಾ। ಅಮತೋಗಧಂ ನಿಬ್ಬಾನಂ ಪರಿಯೋಸಾನಟ್ಠೇನ ತದಾ ಸಮುದಾಗತಂ। ವುಟ್ಠಹಿತ್ವಾ ಪಚ್ಚವೇಕ್ಖತಿ। ಇಮೇ ಧಮ್ಮಾ ತದಾ ಸಮುದಾಗತಾ।>
      text <ಸೋತಾಪತ್ತಿಫಲಕ್ಖಣೇ ದಸ್ಸನಟ್ಠೇನ ಸಮ್ಮಾದಿಟ್ಠಿ ತದಾ ಸಮುದಾಗತಾ। ಅಭಿನಿರೋಪನಟ್ಠೇನ ಸಮ್ಮಾಸಙ್ಕಪ್ಪೋ ತದಾ ಸಮುದಾಗತೋ…ಪೇ॰… ಪಟಿಪ್ಪಸ್ಸದ್ಧಟ್ಠೇನ ಅನುಪ್ಪಾದೇ ಞಾಣಂ ತದಾ ಸಮುದಾಗತಂ। ಛನ್ದೋ ಮೂಲಟ್ಠೇನ ತದಾ ಸಮುದಾಗತೋ। ಮನಸಿಕಾರೋ ಸಮುಟ್ಠಾನಟ್ಠೇನ ತದಾ ಸಮುದಾಗತೋ। ಫಸ್ಸೋ ಸಮೋಧಾನಟ್ಠೇನ ತದಾ ಸಮುದಾಗತೋ। ವೇದನಾ ಸಮೋಸರಣಟ್ಠೇನ ತದಾ ಸಮುದಾಗತಾ। ಸಮಾಧಿ ಪಮುಖಟ್ಠೇನ ತದಾ ಸಮುದಾಗತೋ। ಸತಿ ಆಧಿಪತೇಯ್ಯಟ್ಠೇನ ತದಾ ಸಮುದಾಗತಾ। ಪಞ್ಞಾ ತದುತ್ತರಟ್ಠೇನ ತದಾ ಸಮುದಾಗತಾ। ವಿಮುತ್ತಿ ಸಾರಟ್ಠೇನ ತದಾ ಸಮುದಾಗತಾ। ಅಮತೋಗಧಂ ನಿಬ್ಬಾನಂ ಪರಿಯೋಸಾನಟ್ಠೇನ ತದಾ ಸಮುದಾಗತಂ। ವುಟ್ಠಹಿತ್ವಾ ಪಚ್ಚವೇಕ್ಖತಿ। ಇಮೇ ಧಮ್ಮಾ ತದಾ ಸಮುದಾಗತಾ।>
      text <ಸಕದಾಗಾಮಿಮಗ್ಗಕ್ಖಣೇ…ಪೇ॰… ಸಕದಾಗಾಮಿಫಲಕ್ಖಣೇ…ಪೇ॰… ಅನಾಗಾಮಿಮಗ್ಗಕ್ಖಣೇ…ಪೇ॰… ಅನಾಗಾಮಿಫಲಕ್ಖಣೇ…ಪೇ॰… ಅರಹತ್ತಮಗ್ಗಕ್ಖಣೇ ದಸ್ಸನಟ್ಠೇನ ಸಮ್ಮಾದಿಟ್ಠಿ ತದಾ ಸಮುದಾಗತಾ…ಪೇ॰… ಸಮುಚ್ಛೇದಟ್ಠೇನ ಖಯೇ ಞಾಣಂ ತದಾ ಸಮುದಾಗತಂ। ಛನ್ದೋ ಮೂಲಟ್ಠೇನ ತದಾ ಸಮುದಾಗತೋ…ಪೇ॰… ಅಮತೋಗಧಂ ನಿಬ್ಬಾನಂ ಪರಿಯೋಸಾನಟ್ಠೇನ ತದಾ ಸಮುದಾಗತಂ। ವುಟ್ಠಹಿತ್ವಾ ಪಚ್ಚವೇಕ್ಖತಿ। ಇಮೇ ಧಮ್ಮಾ ತದಾ ಸಮುದಾಗತಾ।>
      text <ಅರಹತ್ತಫಲಕ್ಖಣೇ ದಸ್ಸನಟ್ಠೇನ ಸಮ್ಮಾದಿಟ್ಠಿ ತದಾ ಸಮುದಾಗತಾ …ಪೇ॰… ಪಟಿಪ್ಪಸ್ಸದ್ಧಟ್ಠೇನ ಅನುಪ್ಪಾದೇ ಞಾಣಂ ತದಾ ಸಮುದಾಗತಂ। ಛನ್ದೋ ಮೂಲಟ್ಠೇನ ತದಾ ಸಮುದಾಗತೋ …ಪೇ॰… ಅಮತೋಗಧಂ ನಿಬ್ಬಾನಂ ಪರಿಯೋಸಾನಟ್ಠೇನ ತದಾ ಸಮುದಾಗತಂ। ವುಟ್ಠಹಿತ್ವಾ ಪಚ್ಚವೇಕ್ಖತಿ। ಇಮೇ ಧಮ್ಮಾ ತದಾ ಸಮುದಾಗತಾ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ತದಾ ಸಮುದಾಗತೇ ಧಮ್ಮೇ ಪಸ್ಸನೇ ಪಞ್ಞಾ ಪಚ್ಚವೇಕ್ಖಣೇ ಞಾಣಂ।>
      stand <ಪಚ್ಚವೇಕ್ಖಣಞಾಣನಿದ್ದೇಸೋ ಚುದ್ದಸಮೋ।>
    text <೧೫॥ ವತ್ಥುನಾನತ್ತಞಾಣನಿದ್ದೇಸೋ>
      text <೬೬>, <ಕಥಂ ಅಜ್ಝತ್ತವವತ್ಥಾನೇ ಪಞ್ಞಾ ವತ್ಥುನಾನತ್ತೇ ಞಾಣಂ॥ ಕಥಂ ಅಜ್ಝತ್ತಧಮ್ಮೇ ವವತ್ಥೇತಿ॥ ಚಕ್ಖುಂ ಅಜ್ಝತ್ತಂ ವವತ್ಥೇತಿ। ಸೋತಂ ಅಜ್ಝತ್ತಂ ವವತ್ಥೇತಿ। ಘಾನಂ ಅಜ್ಝತ್ತಂ ವವತ್ಥೇತಿ। ಜಿವ್ಹಂ ಅಜ್ಝತ್ತಂ ವವತ್ಥೇತಿ। ಕಾಯಂ ಅಜ್ಝತ್ತಂ ವವತ್ಥೇತಿ। ಮನಂ ಅಜ್ಝತ್ತಂ ವವತ್ಥೇತಿ।>
      text <ಕಥಂ ಚಕ್ಖುಂ ಅಜ್ಝತ್ತಂ ವವತ್ಥೇತಿ॥ ಚಕ್ಖು ಅವಿಜ್ಜಾಸಮ್ಭೂತನ್ತಿ ವವತ್ಥೇತಿ। ಚಕ್ಖು ತಣ್ಹಾಸಮ್ಭೂತನ್ತಿ ವವತ್ಥೇತಿ। ಚಕ್ಖು ಕಮ್ಮಸಮ್ಭೂತನ್ತಿ ವವತ್ಥೇತಿ। ಚಕ್ಖು ಆಹಾರಸಮ್ಭೂತನ್ತಿ ವವತ್ಥೇತಿ। ಚಕ್ಖು ಚತುನ್ನಂ ಮಹಾಭೂತಾನಂ ಉಪಾದಾಯಾತಿ ವವತ್ಥೇತಿ। ಚಕ್ಖು ಉಪ್ಪನ್ನನ್ತಿ ವವತ್ಥೇತಿ। ಚಕ್ಖು ಸಮುದಾಗತನ್ತಿ ವವತ್ಥೇತಿ। ಚಕ್ಖು ಅಹುತ್ವಾ ಸಮ್ಭೂತಂ। ಹುತ್ವಾ ನ ಭವಿಸ್ಸತೀತಿ ವವತ್ಥೇತಿ। ಚಕ್ಖುಂ ಅನ್ತವನ್ತತೋ ವವತ್ಥೇತಿ। ಚಕ್ಖು ಅದ್ಧುವಂ ಅಸಸ್ಸತಂ ವಿಪರಿಣಾಮಧಮ್ಮನ್ತಿ ವವತ್ಥೇತಿ। ಚಕ್ಖು ಅನಿಚ್ಚಂ ಸಙ್ಖತಂ ಪಟಿಚ್ಚಸಮುಪ್ಪನ್ನಂ ಖಯಧಮ್ಮಂ ವಯಧಮ್ಮಂ ವಿರಾಗಧಮ್ಮಂ ನಿರೋಧಧಮ್ಮನ್ತಿ ವವತ್ಥೇತಿ। ಚಕ್ಖುಂ ಅನಿಚ್ಚತೋ ವವತ್ಥೇತಿ। ನೋ ನಿಚ್ಚತೋ। ದುಕ್ಖತೋ ವವತ್ಥೇತಿ। ನೋ ಸುಖತೋ। ಅನತ್ತತೋ ವವತ್ಥೇತಿ। ನೋ ಅತ್ತತೋ। ನಿಬ್ಬಿನ್ದತಿ। ನೋ ನನ್ದತಿ। ವಿರಜ್ಜತಿ। ನೋ ರಜ್ಜತಿ। ನಿರೋಧೇತಿ। ನೋ ಸಮುದೇತಿ। ಪಟಿನಿಸ್ಸಜ್ಜತಿ। ನೋ ಆದಿಯತಿ। ಅನಿಚ್ಚತೋ ವವತ್ಥೇನ್ತೋ ನಿಚ್ಚಸಞ್ಞಂ ಪಜಹತಿ। ದುಕ್ಖತೋ ವವತ್ಥೇನ್ತೋ ಸುಖಸಞ್ಞಂ ಪಜಹತಿ। ಅನತ್ತತೋ ವವತ್ಥೇನ್ತೋ ಅತ್ತಸಞ್ಞಂ ಪಜಹತಿ। ನಿಬ್ಬಿನ್ದನ್ತೋ ನನ್ದಿಂ ಪಜಹತಿ। ವಿರಜ್ಜನ್ತೋ ರಾಗಂ ಪಜಹತಿ। ನಿರೋಧೇನ್ತೋ ಸಮುದಯಂ ಪಜಹತಿ। ಪಟಿನಿಸ್ಸಜ್ಜನ್ತೋ ಆದಾನಂ ಪಜಹತಿ। ಏವಂ ಚಕ್ಖುಂ ಅಜ್ಝತ್ತಂ ವವತ್ಥೇತಿ।>
      text <ಕಥಂ ಸೋತಂ ಅಜ್ಝತ್ತಂ ವವತ್ಥೇತಿ॥ ಸೋತಂ ಅವಿಜ್ಜಾಸಮ್ಭೂತನ್ತಿ ವವತ್ಥೇತಿ…ಪೇ॰… ಏವಂ ಸೋತಂ ಅಜ್ಝತ್ತಂ ವವತ್ಥೇತಿ। ಕಥಂ ಘಾನಂ ಅಜ್ಝತ್ತಂ ವವತ್ಥೇತಿ॥ ಘಾನಂ ಅವಿಜ್ಜಾಸಮ್ಭೂತನ್ತಿ ವವತ್ಥೇತಿ…ಪೇ॰… ಏವಂ ಘಾನಂ ಅಜ್ಝತ್ತಂ ವವತ್ಥೇತಿ। ಕಥಂ ಜಿವ್ಹಂ ಅಜ್ಝತ್ತಂ ವವತ್ಥೇತಿ॥ ಜಿವ್ಹಾ ಅವಿಜ್ಜಾಸಮ್ಭೂತಾತಿ ವವತ್ಥೇತಿ। ಜಿವ್ಹಾ ತಣ್ಹಾಸಮ್ಭೂತಾತಿ ವವತ್ಥೇತಿ। ಜಿವ್ಹಾ ಕಮ್ಮಸಮ್ಭೂತಾತಿ ವವತ್ಥೇತಿ। ಜಿವ್ಹಾ ಆಹಾರಸಮ್ಭೂತಾತಿ ವವತ್ಥೇತಿ। ಜಿವ್ಹಾ ಚತುನ್ನಂ ಮಹಾಭೂತಾನಂ ಉಪಾದಾಯಾತಿ ವವತ್ಥೇತಿ। ಜಿವ್ಹಾ ಉಪ್ಪನ್ನಾತಿ ವವತ್ಥೇತಿ ಜಿವ್ಹಾ ಸಮುದಾಗತಾತಿ ವವತ್ಥೇತಿ। ಜಿವ್ಹಾ ಅಹುತ್ವಾ ಸಮ್ಭೂತಾ। ಹುತ್ವಾ ನ ಭವಿಸ್ಸತೀತಿ ವವತ್ಥೇತಿ। ಜಿವ್ಹಂ ಅನ್ತವನ್ತತೋ ವವತ್ಥೇತಿ। ಜಿವ್ಹಾ ಅದ್ಧುವಾ ಅಸಸ್ಸತಾ ವಿಪರಿಣಾಮಧಮ್ಮಾತಿ ವವತ್ಥೇತಿ। ಜಿವ್ಹಾ ಅನಿಚ್ಚಾ ಸಙ್ಖತಾ ಪಟಿಚ್ಚಸಮುಪ್ಪನ್ನಾ ಖಯಧಮ್ಮಾ ವಯಧಮ್ಮಾ ವಿರಾಗಧಮ್ಮಾ ನಿರೋಧಧಮ್ಮಾತಿ ವವತ್ಥೇತಿ। ಜಿವ್ಹಂ ಅನಿಚ್ಚತೋ ವವತ್ಥೇತಿ। ನೋ ನಿಚ್ಚತೋ…ಪೇ॰… ಪಟಿನಿಸ್ಸಜ್ಜತಿ। ನೋ ಆದಿಯತಿ। ಅನಿಚ್ಚತೋ ವವತ್ಥೇನ್ತೋ ನಿಚ್ಚಸಞ್ಞಂ ಪಜಹತಿ…ಪೇ॰… ಪಟಿನಿಸ್ಸಜ್ಜನ್ತೋ ಆದಾನಂ ಪಜಹತಿ। ಏವಂ ಜಿವ್ಹಂ ಅಜ್ಝತ್ತಂ ವವತ್ಥೇತಿ।>
      text <ಕಥಂ ಕಾಯಂ ಅಜ್ಝತ್ತಂ ವವತ್ಥೇತಿ॥ ಕಾಯೋ ಅವಿಜ್ಜಾಸಮ್ಭೂತೋತಿ ವವತ್ಥೇತಿ। ಕಾಯೋ ತಣ್ಹಾಸಮ್ಭೂತೋತಿ ವವತ್ಥೇತಿ। ಕಾಯೋ ಕಮ್ಮಸಮ್ಭೂತೋತಿ ವವತ್ಥೇತಿ। ಕಾಯೋ ಆಹಾರಸಮ್ಭೂತೋತಿ ವವತ್ಥೇತಿ। ಕಾಯೋ ಚತುನ್ನಂ ಮಹಾಭೂತಾನಂ ಉಪಾದಾಯಾತಿ ವವತ್ಥೇತಿ। ಕಾಯೋ ಉಪ್ಪನ್ನೋತಿ ವವತ್ಥೇತಿ। ಕಾಯೋ ಸಮುದಾಗತೋತಿ ವವತ್ಥೇತಿ। ಕಾಯೋ ಅಹುತ್ವಾ ಸಮ್ಭೂತೋ। ಹುತ್ವಾ ನ ಭವಿಸ್ಸತೀತಿ ವವತ್ಥೇತಿ। ಕಾಯಂ ಅನ್ತವನ್ತತೋ ವವತ್ಥೇತಿ। ಕಾಯೋ ಅದ್ಧುವೋ ಅಸಸ್ಸತೋ ವಿಪರಿಣಾಮಧಮ್ಮೋತಿ ವವತ್ಥೇತಿ। ಕಾಯೋ ಅನಿಚ್ಚೋ ಸಙ್ಖತೋ ಪಟಿಚ್ಚಸಮುಪ್ಪನ್ನೋ ಖಯಧಮ್ಮೋ ವಯಧಮ್ಮೋ ವಿರಾಗಧಮ್ಮೋ ನಿರೋಧಧಮ್ಮೋತಿ ವವತ್ಥೇತಿ। ಕಾಯಂ ಅನಿಚ್ಚತೋ ವವತ್ಥೇತಿ। ನೋ ನಿಚ್ಚತೋ। ದುಕ್ಖತೋ ವವತ್ಥೇತಿ। ನೋ ಸುಖತೋ…ಪೇ॰… ಪಟಿನಿಸ್ಸಜ್ಜತಿ। ನೋ ಆದಿಯತಿ। ಅನಿಚ್ಚತೋ ವವತ್ಥೇನ್ತೋ ನಿಚ್ಚಸಞ್ಞಂ ಪಜಹತಿ। ದುಕ್ಖತೋ ವವತ್ಥೇನ್ತೋ ಸುಖಸಞ್ಞಂ ಪಜಹತಿ…ಪೇ॰… ಪಟಿನಿಸ್ಸಜ್ಜನ್ತೋ ಆದಾನಂ ಪಜಹತಿ। ಏವಂ ಕಾಯಂ ಅಜ್ಝತ್ತಂ ವವತ್ಥೇತಿ।>
      text <ಕಥಂ ಮನಂ ಅಜ್ಝತ್ತಂ ವವತ್ಥೇತಿ॥ ಮನೋ ಅವಿಜ್ಜಾಸಮ್ಭೂತೋತಿ ವವತ್ಥೇತಿ। ಮನೋ ತಣ್ಹಾಸಮ್ಭೂತೋತಿ ವವತ್ಥೇತಿ। ಮನೋ ಕಮ್ಮಸಮ್ಭೂತೋತಿ ವವತ್ಥೇತಿ। ಮನೋ ಆಹಾರಸಮ್ಭೂತೋತಿ ವವತ್ಥೇತಿ। ಮನೋ ಉಪ್ಪನ್ನೋತಿ ವವತ್ಥೇತಿ। ಮನೋ ಸಮುದಾಗತೋತಿ ವವತ್ಥೇತಿ। ಮನೋ ಅಹುತ್ವಾ ಸಮ್ಭೂತೋ। ಹುತ್ವಾ ನ ಭವಿಸ್ಸತೀತಿ ವವತ್ಥೇತಿ। ಮನಂ ಅನ್ತವನ್ತತೋ ವವತ್ಥೇತಿ। ಮನೋ ಅದ್ಧುವೋ ಅಸಸ್ಸತೋ ವಿಪರಿಣಾಮಧಮ್ಮೋತಿ ವವತ್ಥೇತಿ। ಮನೋ ಅನಿಚ್ಚೋ ಸಙ್ಖತೋ ಪಟಿಚ್ಚಸಮುಪ್ಪನ್ನೋ ಖಯಧಮ್ಮೋ ವಯಧಮ್ಮೋ ವಿರಾಗಧಮ್ಮೋ ನಿರೋಧಧಮ್ಮೋತಿ ವವತ್ಥೇತಿ। ಮನಂ ಅನಿಚ್ಚತೋ ವವತ್ಥೇತಿ। ನೋ ನಿಚ್ಚತೋ। ದುಕ್ಖತೋ ವವತ್ಥೇತಿ। ನೋ ಸುಖತೋ। ಅನತ್ತತೋ ವವತ್ಥೇತಿ। ನೋ ಅತ್ತತೋ। ನಿಬ್ಬಿನ್ದತಿ। ನೋ ನನ್ದತಿ। ವಿರಜ್ಜತಿ। ನೋ ರಜ್ಜತಿ। ನಿರೋಧೇತಿ। ನೋ ಸಮುದೇತಿ। ಪಟಿನಿಸ್ಸಜ್ಜತಿ। ನೋ ಆದಿಯತಿ। ಅನಿಚ್ಚತೋ ವವತ್ಥೇನ್ತೋ ನಿಚ್ಚಸಞ್ಞಂ ಪಜಹತಿ। ದುಕ್ಖತೋ ವವತ್ಥೇನ್ತೋ ಸುಖಸಞ್ಞಂ ಪಜಹತಿ। ಅನತ್ತತೋ ವವತ್ಥೇನ್ತೋ ಅತ್ತಸಞ್ಞಂ ಪಜಹತಿ। ನಿಬ್ಬಿನ್ದನ್ತೋ ನನ್ದಿಂ ಪಜಹತಿ। ವಿರಜ್ಜನ್ತೋ ರಾಗಂ ಪಜಹತಿ। ನಿರೋಧೇನ್ತೋ ಸಮುದಯಂ ಪಜಹತಿ। ಪಟಿನಿಸ್ಸಜ್ಜನ್ತೋ ಆದಾನಂ ಪಜಹತಿ। ಏವಂ ಮನಂ ಅಜ್ಝತ್ತಂ ವವತ್ಥೇತಿ। ಏವಂ ಅಜ್ಝತ್ತಧಮ್ಮೇ ವವತ್ಥೇತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಅಜ್ಝತ್ತವವತ್ಥಾನೇ ಪಞ್ಞಾ ವತ್ಥುನಾನತ್ತೇ ಞಾಣಂ।>
      stand <ವತ್ಥುನಾನತ್ತಞಾಣನಿದ್ದೇಸೋ ಪನ್ನರಸಮೋ।>
    text <೧೬॥ ಗೋಚರನಾನತ್ತಞಾಣನಿದ್ದೇಸೋ>
      text <೬೭>, <ಕಥಂ ಬಹಿದ್ಧಾ ವವತ್ಥಾನೇ ಪಞ್ಞಾ ಗೋಚರನಾನತ್ತೇ ಞಾಣಂ॥ ಕಥಂ ಬಹಿದ್ಧಾ ಧಮ್ಮೇ ವವತ್ಥೇತಿ॥ ರೂಪೇ ಬಹಿದ್ಧಾ ವವತ್ಥೇತಿ। ಸದ್ದೇ ಬಹಿದ್ಧಾ ವವತ್ಥೇತಿ। ಗನ್ಧೇ ಬಹಿದ್ಧಾ ವವತ್ಥೇತಿ। ರಸೇ ಬಹಿದ್ಧಾ ವವತ್ಥೇತಿ। ಫೋಟ್ಠಬ್ಬೇ ಬಹಿದ್ಧಾ ವವತ್ಥೇತಿ। ಧಮ್ಮೇ ಬಹಿದ್ಧಾ ವವತ್ಥೇತಿ।>
      text <ಕಥಂ ರೂಪೇ ಬಹಿದ್ಧಾ ವವತ್ಥೇತಿ॥ ರೂಪಾ ಅವಿಜ್ಜಾಸಮ್ಭೂತಾತಿ ವವತ್ಥೇತಿ ರೂಪಾ ತಣ್ಹಾಸಮ್ಭೂತಾತಿ ವವತ್ಥೇತಿ। ರೂಪಾ ಕಮ್ಮಸಮ್ಭೂತಾತಿ ವವತ್ಥೇತಿ। ರೂಪಾ ಆಹಾರಸಮ್ಭೂತಾತಿ ವವತ್ಥೇತಿ। ರೂಪಾ ಚತುನ್ನಂ ಮಹಾಭೂತಾನಂ ಉಪಾದಾಯಾತಿ ವವತ್ಥೇತಿ। ರೂಪಾ ಉಪ್ಪನ್ನಾತಿ ವವತ್ಥೇತಿ। ರೂಪಾ ಸಮುದಾಗತಾತಿ ವವತ್ಥೇತಿ। ರೂಪಾ ಅಹುತ್ವಾ ಸಮ್ಭೂತಾ। ಹುತ್ವಾ ನ ಭವಿಸ್ಸನ್ತೀತಿ ವವತ್ಥೇತಿ। ರೂಪೇ ಅನ್ತವನ್ತತೋ ವವತ್ಥೇತಿ। ರೂಪಾ ಅದ್ಧುವಾ ಅಸಸ್ಸತಾ ವಿಪರಿಣಾಮಧಮ್ಮಾತಿ ವವತ್ಥೇತಿ। ರೂಪಾ ಅನಿಚ್ಚಾ ಸಙ್ಖತಾ ಪಟಿಚ್ಚಸಮುಪ್ಪನ್ನಾ ಖಯಧಮ್ಮಾ ವಯಧಮ್ಮಾ ವಿರಾಗಧಮ್ಮಾ ನಿರೋಧಧಮ್ಮಾತಿ ವವತ್ಥೇತಿ। ರೂಪೇ ಅನಿಚ್ಚತೋ ವವತ್ಥೇತಿ। ನೋ ನಿಚ್ಚತೋ। ದುಕ್ಖತೋ ವವತ್ಥೇತಿ। ನೋ ಸುಖತೋ। ಅನತ್ತತೋ ವವತ್ಥೇತಿ। ನೋ ಅತ್ತತೋ। ನಿಬ್ಬಿನ್ದತಿ। ನೋ ನನ್ದತಿ। ವಿರಜ್ಜತಿ। ನೋ ರಜ್ಜತಿ। ನಿರೋಧೇತಿ। ನೋ ಸಮುದೇತಿ। ಪಟಿನಿಸ್ಸಜ್ಜತಿ। ನೋ ಆದಿಯತಿ। ಅನಿಚ್ಚತೋ ವವತ್ಥೇನ್ತೋ ನಿಚ್ಚಸಞ್ಞಂ ಪಜಹತಿ। ದುಕ್ಖತೋ ವವತ್ಥೇನ್ತೋ ಸುಖಸಞ್ಞಂ ಪಜಹತಿ। ಅನತ್ತತೋ ವವತ್ಥೇನ್ತೋ ಅತ್ತಸಞ್ಞಂ ಪಜಹತಿ। ನಿಬ್ಬಿನ್ದನ್ತೋ ನನ್ದಿಂ ಪಜಹತಿ। ವಿರಜ್ಜನ್ತೋ ರಾಗಂ ಪಜಹತಿ। ನಿರೋಧೇನ್ತೋ ಸಮುದಯಂ ಪಜಹತಿ। ಪಟಿನಿಸ್ಸಜ್ಜನ್ತೋ ಆದಾನಂ ಪಜಹತಿ। ಏವಂ ರೂಪೇ ಬಹಿದ್ಧಾ ವವತ್ಥೇತಿ।>
      text <ಕಥಂ ಸದ್ದೇ ಬಹಿದ್ಧಾ ವವತ್ಥೇತಿ॥ ಸದ್ದಾ ಅವಿಜ್ಜಾಸಮ್ಭೂತಾತಿ ವವತ್ಥೇತಿ…ಪೇ॰… ಸದ್ದಾ ಚತುನ್ನಂ ಮಹಾಭೂತಾನಂ ಉಪಾದಾಯಾತಿ ವವತ್ಥೇತಿ। ಸದ್ದಾ ಉಪ್ಪನ್ನಾತಿ ವವತ್ಥೇತಿ। ಸದ್ದಾ ಸಮುದಾಗತಾತಿ ವವತ್ಥೇತಿ। ಸದ್ದಾ ಅಹುತ್ವಾ ಸಮ್ಭೂತಾ। ಹುತ್ವಾ ನ ಭವಿಸ್ಸನ್ತೀತಿ ವವತ್ಥೇತಿ। ಸದ್ದೇ ಅನ್ತವನ್ತತೋ ವವತ್ಥೇತಿ। ಸದ್ದಾ ಅದ್ಧುವಾ ಅಸಸ್ಸತಾ ವಿಪರಿಣಾಮಧಮ್ಮಾತಿ ವವತ್ಥೇತಿ। ಸದ್ದಾ ಅನಿಚ್ಚಾ ಸಙ್ಖತಾ ಪಟಿಚ್ಚಸಮುಪ್ಪನ್ನಾ ಖಯಧಮ್ಮಾ ವಯಧಮ್ಮಾ ವಿರಾಗಧಮ್ಮಾ ನಿರೋಧಧಮ್ಮಾತಿ ವವತ್ಥೇತಿ। ಸದ್ದೇ ಅನಿಚ್ಚತೋ ವವತ್ಥೇತಿ। ನೋ ನಿಚ್ಚತೋ…ಪೇ॰… ಏವಂ ಸದ್ದೇ ಬಹಿದ್ಧಾ ವವತ್ಥೇತಿ।>
      text <ಕಥಂ ಗನ್ಧೇ ಬಹಿದ್ಧಾ ವವತ್ಥೇತಿ॥ ಗನ್ಧಾ ಅವಿಜ್ಜಾಸಮ್ಭೂತಾತಿ ವವತ್ಥೇತಿ। ಗನ್ಧಾ ತಣ್ಹಾಸಮ್ಭೂತಾತಿ ವವತ್ಥೇತಿ…ಪೇ॰… ಏವಂ ಗನ್ಧೇ ಬಹಿದ್ಧಾ ವವತ್ಥೇತಿ। ಕಥಂ ರಸೇ ಬಹಿದ್ಧಾ ವವತ್ಥೇತಿ॥ ರಸಾ ಅವಿಜ್ಜಾಸಮ್ಭೂತಾತಿ ವವತ್ಥೇತಿ। ರಸಾ ತಣ್ಹಾಸಮ್ಭೂತಾತಿ ವವತ್ಥೇತಿ…ಪೇ॰… ಏವಂ ರಸೇ ಬಹಿದ್ಧಾ ವವತ್ಥೇತಿ। ಕಥಂ ಫೋಟ್ಠಬ್ಬೇ ಬಹಿದ್ಧಾ ವವತ್ಥೇತಿ॥ ಫೋಟ್ಠಬ್ಬಾ ಅವಿಜ್ಜಾಸಮ್ಭೂತಾತಿ ವವತ್ಥೇತಿ। ಫೋಟ್ಠಬ್ಬಾ ತಣ್ಹಾಸಮ್ಭೂತಾತಿ ವವತ್ಥೇತಿ। ಫೋಟ್ಠಬ್ಬಾ ಕಮ್ಮಸಮ್ಭೂತಾತಿ ವವತ್ಥೇತಿ। ಫೋಟ್ಠಬ್ಬಾ ಆಹಾರಸಮ್ಭೂತಾತಿ ವವತ್ಥೇತಿ। ಫೋಟ್ಠಬ್ಬಾ ಉಪ್ಪನ್ನಾತಿ ವವತ್ಥೇತಿ। ಫೋಟ್ಠಬ್ಬಾ ಸಮುದಾಗತಾತಿ ವವತ್ಥೇತಿ…ಪೇ॰… ಏವಂ ಫೋಟ್ಠಬ್ಬೇ ಬಹಿದ್ಧಾ ವವತ್ಥೇತಿ।>
      text <ಕಥಂ ಧಮ್ಮೇ ಬಹಿದ್ಧಾ ವವತ್ಥೇತಿ॥ ಧಮ್ಮಾ ಅವಿಜ್ಜಾಸಮ್ಭೂತಾತಿ ವವತ್ಥೇತಿ। ಧಮ್ಮಾ ತಣ್ಹಾಸಮ್ಭೂತಾತಿ ವವತ್ಥೇತಿ। ಧಮ್ಮಾ ಕಮ್ಮಸಮ್ಭೂತಾತಿ ವವತ್ಥೇತಿ। ಧಮ್ಮಾ ಆಹಾರಸಮ್ಭೂತಾತಿ ವವತ್ಥೇತಿ। ಧಮ್ಮಾ ಉಪ್ಪನ್ನಾತಿ ವವತ್ಥೇತಿ। ಧಮ್ಮಾ ಸಮುದಾಗತಾತಿ ವವತ್ಥೇತಿ। ಧಮ್ಮಾ ಅಹುತ್ವಾ ಸಮ್ಭೂತಾ। ಹುತ್ವಾ ನ ಭವಿಸ್ಸನ್ತೀತಿ ವವತ್ಥೇತಿ। ಧಮ್ಮೇ ಅನ್ತವನ್ತತೋ ವವತ್ಥೇತಿ। ಧಮ್ಮಾ ಅದ್ಧುವಾ ಅಸಸ್ಸತಾ ವಿಪರಿಣಾಮಧಮ್ಮಾತಿ ವವತ್ಥೇತಿ। ಧಮ್ಮಾ ಅನಿಚ್ಚಾ ಸಙ್ಖತಾ ಪಟಿಚ್ಚಸಮುಪ್ಪನ್ನಾ ಖಯಧಮ್ಮಾ ವಯಧಮ್ಮಾ ವಿರಾಗಧಮ್ಮಾ ನಿರೋಧಧಮ್ಮಾತಿ ವವತ್ಥೇತಿ। ಧಮ್ಮೇ ಅನಿಚ್ಚತೋ ವವತ್ಥೇತಿ। ನೋ ನಿಚ್ಚತೋ। ದುಕ್ಖತೋ ವವತ್ಥೇತಿ। ನೋ ಸುಖತೋ। ಅನತ್ತತೋ ವವತ್ಥೇತಿ। ನೋ ಅತ್ತತೋ। ನಿಬ್ಬಿನ್ದತಿ। ನೋ ನನ್ದತಿ। ವಿರಜ್ಜತಿ। ನೋ ರಜ್ಜತಿ। ನಿರೋಧೇತಿ। ನೋ ಸಮುದೇತಿ। ಪಟಿನಿಸ್ಸಜ್ಜತಿ। ನೋ ಆದಿಯತಿ…ಪೇ॰… ಅನಿಚ್ಚತೋ ವವತ್ಥೇನ್ತೋ ನಿಚ್ಚಸಞ್ಞಂ ಪಜಹತಿ। ದುಕ್ಖತೋ ವವತ್ಥೇನ್ತೋ ಸುಖಸಞ್ಞಂ ಪಜಹತಿ। ಅನತ್ತತೋ ವವತ್ಥೇನ್ತೋ ಅತ್ತಸಞ್ಞಂ ಪಜಹತಿ। ನಿಬ್ಬಿನ್ದನ್ತೋ ನನ್ದಿಂ ಪಜಹತಿ। ವಿರಜ್ಜನ್ತೋ ರಾಗಂ ಪಜಹತಿ। ನಿರೋಧೇನ್ತೋ ಸಮುದಯಂ ಪಜಹತಿ। ಪಟಿನಿಸ್ಸಜ್ಜನ್ತೋ ಆದಾನಂ ಪಜಹತಿ। ಏವಂ ಧಮ್ಮೇ ಬಹಿದ್ಧಾ ವವತ್ಥೇತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಬಹಿದ್ಧಾ ವವತ್ಥಾನೇ ಪಞ್ಞಾ ಗೋಚರನಾನತ್ತೇ ಞಾಣಂ।>
      stand <ಗೋಚರನಾನತ್ತಞಾಣನಿದ್ದೇಸೋ ಸೋಳಸಮೋ।>
    text <೧೭॥ ಚರಿಯಾನಾನತ್ತಞಾಣನಿದ್ದೇಸೋ>
      text <೬೮>, <ಕಥಂ ಚರಿಯಾವವತ್ಥಾನೇ ಪಞ್ಞಾ ಚರಿಯಾನಾನತ್ತೇ ಞಾಣಂ॥ ಚರಿಯಾತಿ ತಿಸ್ಸೋ ಚರಿಯಾಯೋ ವಿಞ್ಞಾಣಚರಿಯಾ। ಅಞ್ಞಾಣಚರಿಯಾ। ಞಾಣಚರಿಯಾ।>
      text <ಕತಮಾ ವಿಞ್ಞಾಣಚರಿಯಾ॥ ದಸ್ಸನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ ರೂಪೇಸು। ದಸ್ಸನಟ್ಠೋ ಚಕ್ಖುವಿಞ್ಞಾಣಂ ವಿಞ್ಞಾಣಚರಿಯಾ ರೂಪೇಸು। ದಿಟ್ಠತ್ತಾ ಅಭಿನಿರೋಪನಾ ವಿಪಾಕಮನೋಧಾತು ವಿಞ್ಞಾಣಚರಿಯಾ ರೂಪೇಸು। ಅಭಿನಿರೋಪಿತತ್ತಾ ವಿಪಾಕಮನೋವಿಞ್ಞಾಣಧಾತು ವಿಞ್ಞಾಣಚರಿಯಾ ರೂಪೇಸು। ಸವನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ ಸದ್ದೇಸು। ಸವನತ್ಥೋ ಸೋತವಿಞ್ಞಾಣಂ ವಿಞ್ಞಾಣಚರಿಯಾ ಸದ್ದೇಸು। ಸುತತ್ತಾ ಅಭಿನಿರೋಪನಾ ವಿಪಾಕಮನೋಧಾತು ವಿಞ್ಞಾಣಚರಿಯಾ ಸದ್ದೇಸು। ಅಭಿನಿರೋಪಿತತ್ತಾ ವಿಪಾಕಮನೋವಿಞ್ಞಾಣಧಾತು ವಿಞ್ಞಾಣಚರಿಯಾ ಸದ್ದೇಸು। ಘಾಯನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ ಗನ್ಧೇಸು। ಘಾಯನಟ್ಠೋ ಘಾನವಿಞ್ಞಾಣಂ ವಿಞ್ಞಾಣಚರಿಯಾ ಗನ್ಧೇಸು। ಘಾಯಿತತ್ತಾ ಅಭಿನಿರೋಪನಾ ವಿಪಾಕಮನೋಧಾತು ವಿಞ್ಞಾಣಚರಿಯಾ ಗನ್ಧೇಸು। ಅಭಿನಿರೋಪಿತತ್ತಾ ವಿಪಾಕಮನೋವಿಞ್ಞಾಣಧಾತು ವಿಞ್ಞಾಣಚರಿಯಾ ಗನ್ಧೇಸು। ಸಾಯನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ ರಸೇಸು। ಸಾಯನಟ್ಠೋ ಜಿವ್ಹಾವಿಞ್ಞಾಣಂ ವಿಞ್ಞಾಣಚರಿಯಾ ರಸೇಸು। ಸಾಯಿತತ್ತಾ ಅಭಿನಿರೋಪನಾ ವಿಪಾಕಮನೋಧಾತು ವಿಞ್ಞಾಣಚರಿಯಾ ರಸೇಸು। ಅಭಿನಿರೋಪಿತತ್ತಾ ವಿಪಾಕಮನೋವಿಞ್ಞಾಣಧಾತು ವಿಞ್ಞಾಣಚರಿಯಾ ರಸೇಸು। ಫುಸನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ ಫೋಟ್ಠಬ್ಬೇಸು। ಫುಸನಟ್ಠೋ ಕಾಯವಿಞ್ಞಾಣಂ ವಿಞ್ಞಾಣಚರಿಯಾ ಫೋಟ್ಠಬ್ಬೇಸು। ಫುಟ್ಠತ್ತಾ ಅಭಿನಿರೋಪನಾ ವಿಪಾಕಮನೋಧಾತು ವಿಞ್ಞಾಣಚರಿಯಾ ಫೋಟ್ಠಬ್ಬೇಸು। ಅಭಿನಿರೋಪಿತತ್ತಾ ವಿಪಾಕಮನೋವಿಞ್ಞಾಣಧಾತು ವಿಞ್ಞಾಣಚರಿಯಾ ಫೋಟ್ಠಬ್ಬೇಸು। ವಿಜಾನನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ ಧಮ್ಮೇಸು। ವಿಜಾನನಟ್ಠೋ ಮನೋವಿಞ್ಞಾಣಂ ವಿಞ್ಞಾಣಚರಿಯಾ ಧಮ್ಮೇಸು। ವಿಞ್ಞಾತತ್ತಾ ಅಭಿನಿರೋಪನಾ ವಿಪಾಕಮನೋಧಾತು ವಿಞ್ಞಾಣಚರಿಯಾ ಧಮ್ಮೇಸು। ಅಭಿನಿರೋಪಿತತ್ತಾ ವಿಪಾಕಮನೋವಿಞ್ಞಾಣಧಾತು ವಿಞ್ಞಾಣಚರಿಯಾ ಧಮ್ಮೇಸು।>
      text <೬೯>, <ವಿಞ್ಞಾಣಚರಿಯಾತಿ ಕೇನಟ್ಠೇನ ವಿಞ್ಞಾಣಚರಿಯಾ॥ ನೀರಾಗಾ ಚರತೀತಿ ವಿಞ್ಞಾಣಚರಿಯಾ। ನಿದ್ದೋಸಾ ಚರತೀತಿ ವಿಞ್ಞಾಣಚರಿಯಾ। ನಿಮ್ಮೋಹಾ ಚರತೀತಿ ವಿಞ್ಞಾಣಚರಿಯಾ। ನಿಮ್ಮಾನಾ ಚರತೀತಿ ವಿಞ್ಞಾಣಚರಿಯಾ। ನಿದ್ದಿಟ್ಠಿ ಚರತೀತಿ ವಿಞ್ಞಾಣಚರಿಯಾ ನಿಉದ್ಧಚ್ಚಾ ಚರತೀತಿ ವಿಞ್ಞಾಣಚರಿಯಾ। ನಿಬ್ಬಿಚಿಕಿಚ್ಛಾ ಚರತೀತಿ ವಿಞ್ಞಾಣಚರಿಯಾ। ನಾನುಸಯಾ ಚರತೀತಿ ವಿಞ್ಞಾಣಚರಿಯಾ। ರಾಗವಿಪ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ದೋಸವಿಪ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ಮೋಹವಿಪ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ಮಾನವಿಪ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ದಿಟ್ಠಿವಿಪ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ಉದ್ಧಚ್ಚವಿಪ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ವಿಚಿಕಿಚ್ಛಾವಿಪ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ಅನುಸಯವಿಪ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ಕುಸಲೇಹಿ ಕಮ್ಮೇಹಿ ಸಮ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ಅಕುಸಲೇಹಿ ಕಮ್ಮೇಹಿ ವಿಪ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ಸಾವಜ್ಜೇಹಿ ಕಮ್ಮೇಹಿ ವಿಪ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ಅನವಜ್ಜೇಹಿ ಕಮ್ಮೇಹಿ ಸಮ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ಕಣ್ಹೇಹಿ ಕಮ್ಮೇಹಿ ವಿಪ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ಸುಕ್ಕೇಹಿ ಕಮ್ಮೇಹಿ ಸಮ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ಸುಖುದ್ರಯೇಹಿ ಕಮ್ಮೇಹಿ ಸಮ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ದುಕ್ಖುದ್ರಯೇಹಿ ಕಮ್ಮೇಹಿ ವಿಪ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ಸುಖವಿಪಾಕೇಹಿ ಕಮ್ಮೇಹಿ ಸಮ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ದುಕ್ಖವಿಪಾಕೇಹಿ ಕಮ್ಮೇಹಿ ವಿಪ್ಪಯುತ್ತಾ ಚರತೀತಿ ವಿಞ್ಞಾಣಚರಿಯಾ। ವಿಞ್ಞಾತೇ ಚರತೀತಿ ವಿಞ್ಞಾಣಚರಿಯಾ। ವಿಞ್ಞಾಣಸ್ಸ ಏವರೂಪಾ ಚರಿಯಾ ಹೋತೀತಿ ವಿಞ್ಞಾಣಚರಿಯಾ। ಪಕತಿಪರಿಸುದ್ಧಮಿದಂ ಚಿತ್ತಂ ನಿಕ್ಕಿಲೇಸಟ್ಠೇನಾತಿ ವಿಞ್ಞಾಣಚರಿಯಾ। ಅಯಂ ವಿಞ್ಞಾಣಚರಿಯಾ।>
      text <ಕತಮಾ ಅಞ್ಞಾಣಚರಿಯಾ॥ ಮನಾಪಿಯೇಸು ರೂಪೇಸು ರಾಗಸ್ಸ ಜವನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ರಾಗಸ್ಸ ಜವನಾ ಅಞ್ಞಾಣಚರಿಯಾ। ಅಮನಾಪಿಯೇಸು ರೂಪೇಸು ದೋಸಸ್ಸ ಜವನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ದೋಸಸ್ಸ ಜವನಾ ಅಞ್ಞಾಣಚರಿಯಾ। ತದುಭಯೇನ ಅಸಮಪೇಕ್ಖನಸ್ಮಿಂ ವತ್ಥುಸ್ಮಿಂ ಮೋಹಸ್ಸ ಜವನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ಮೋಹಸ್ಸ ಜವನಾ ಅಞ್ಞಾಣಚರಿಯಾ। ವಿನಿಬನ್ಧಸ್ಸ ಮಾನಸ್ಸ ಜವನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ಮಾನಸ್ಸ ಜವನಾ ಅಞ್ಞಾಣಚರಿಯಾ। ಪರಾಮಟ್ಠಾಯ ದಿಟ್ಠಿಯಾ ಜವನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ದಿಟ್ಠಿಯಾ ಜವನಾ ಅಞ್ಞಾಣಚರಿಯಾ। ವಿಕ್ಖೇಪಗತಸ್ಸ ಉದ್ಧಚ್ಚಸ್ಸ ಜವನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ಉದ್ಧಚ್ಚಸ್ಸ ಜವನಾ ಅಞ್ಞಾಣಚರಿಯಾ। ಅನಿಟ್ಠಙ್ಗತಾಯ ವಿಚಿಕಿಚ್ಛಾಯ ಜವನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ವಿಚಿಕಿಚ್ಛಾಯ ಜವನಾ ಅಞ್ಞಾಣಚರಿಯಾ। ಥಾಮಗತಸ್ಸ ಅನುಸಯಸ್ಸ ಜವನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ಅನುಸಯಸ್ಸ ಜವನಾ ಅಞ್ಞಾಣಚರಿಯಾ।>
      text <ಮನಾಪಿಯೇಸು ಸದ್ದೇಸು…ಪೇ॰… ಮನಾಪಿಯೇಸು ಗನ್ಧೇಸು…ಪೇ॰… ಮನಾಪಿಯೇಸು ರಸೇಸು…ಪೇ॰… ಮನಾಪಿಯೇಸು ಫೋಟ್ಠಬ್ಬೇಸು…ಪೇ॰… ಮನಾಪಿಯೇಸು ಧಮ್ಮೇಸು ರಾಗಸ್ಸ ಜವನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ರಾಗಸ್ಸ ಜವನಾ ಅಞ್ಞಾಣಚರಿಯಾ। ಅಮನಾಪಿಯೇಸು ಧಮ್ಮೇಸು ದೋಸಸ್ಸ ಜವನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ದೋಸಸ್ಸ ಜವನಾ ಅಞ್ಞಾಣಚರಿಯಾ। ತದುಭಯೇನ ಅಸಮಪೇಕ್ಖನಸ್ಮಿಂ ವತ್ಥುಸ್ಮಿಂ ಮೋಹಸ್ಸ ಜವನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ಮೋಹಸ್ಸ ಜವನಾ ಅಞ್ಞಾಣಚರಿಯಾ। ವಿನಿಬನ್ಧಸ್ಸ ಮಾನಸ್ಸ ಜವನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ಮಾನಸ್ಸ ಜವನಾ ಅಞ್ಞಾಣಚರಿಯಾ। ಪರಾಮಟ್ಠಾಯ ದಿಟ್ಠಿಯಾ ಜವನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ದಿಟ್ಠಿಯಾ ಜವನಾ ಅಞ್ಞಾಣಚರಿಯಾ। ವಿಕ್ಖೇಪಗತಸ್ಸ ಉದ್ಧಚ್ಚಸ್ಸ ಜವನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ಉದ್ಧಚ್ಚಸ್ಸ ಜವನಾ ಅಞ್ಞಾಣಚರಿಯಾ। ಅನಿಟ್ಠಙ್ಗತಾಯ ವಿಚಿಕಿಚ್ಛಾಯ ಜವನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ವಿಚಿಕಿಚ್ಛಾಯ ಜವನಾ ಅಞ್ಞಾಣಚರಿಯಾ। ಥಾಮಗತಸ್ಸ ಅನುಸಯಸ್ಸ ಜವನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ಅನುಸಯಸ್ಸ ಜವನಾ ಅಞ್ಞಾಣಚರಿಯಾ।>
      text <೭೦>, <ಅಞ್ಞಾಣಚರಿಯಾತಿ ಕೇನಟ್ಠೇನ ಅಞ್ಞಾಣಚರಿಯಾ॥ ಸರಾಗಾ ಚರತೀತಿ ಅಞ್ಞಾಣಚರಿಯಾ। ಸದೋಸಾ ಚರತೀತಿ ಅಞ್ಞಾಣಚರಿಯಾ। ಸಮೋಹಾ ಚರತೀತಿ ಅಞ್ಞಾಣಚರಿಯಾ। ಸಮಾನಾ ಚರತೀತಿ ಅಞ್ಞಾಣಚರಿಯಾ। ಸದಿಟ್ಠಿ ಚರತೀತಿ ಅಞ್ಞಾಣಚರಿಯಾ। ಸಉದ್ಧಚ್ಚಾ ಚರತೀತಿ ಅಞ್ಞಾಣಚರಿಯಾ। ಸವಿಚಿಕಿಚ್ಛಾ ಚರತೀತಿ ಅಞ್ಞಾಣಚರಿಯಾ। ಸಾನುಸಯಾ ಚರತೀತಿ ಅಞ್ಞಾಣಚರಿಯಾ। ರಾಗಸಮ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ದೋಸಸಮ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ಮೋಹಸಮ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ಮಾನಸಮ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ದಿಟ್ಠಿಸಮ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ಉದ್ಧಚ್ಚಸಮ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ವಿಚಿಕಿಚ್ಛಾಸಮ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ಅನುಸಯಸಮ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ಕುಸಲೇಹಿ ಕಮ್ಮೇಹಿ ವಿಪ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ಅಕುಸಲೇಹಿ ಕಮ್ಮೇಹಿ ಸಮ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ಸಾವಜ್ಜೇಹಿ ಕಮ್ಮೇಹಿ ಸಮ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ಅನವಜ್ಜೇಹಿ ಕಮ್ಮೇಹಿ ವಿಪ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ಕಣ್ಹೇಹಿ ಕಮ್ಮೇಹಿ ಸಮ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ಸುಕ್ಕೇಹಿ ಕಮ್ಮೇಹಿ ವಿಪ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ಸುಖುದ್ರಯೇಹಿ ಕಮ್ಮೇಹಿ ವಿಪ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ದುಕ್ಖುದ್ರಯೇಹಿ ಕಮ್ಮೇಹಿ ಸಮ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ಸುಖವಿಪಾಕೇಹಿ ಕಮ್ಮೇಹಿ ವಿಪ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ದುಕ್ಖವಿಪಾಕೇಹಿ ಕಮ್ಮೇಹಿ ಸಮ್ಪಯುತ್ತಾ ಚರತೀತಿ ಅಞ್ಞಾಣಚರಿಯಾ। ಅಞ್ಞಾತೇ ಚರತೀತಿ ಅಞ್ಞಾಣಚರಿಯಾ। ಅಞ್ಞಾಣಸ್ಸ ಏವರೂಪಾ ಚರಿಯಾ ಹೋತೀತಿ ಅಞ್ಞಾಣಚರಿಯಾ। ಅಯಂ ಅಞ್ಞಾಣಚರಿಯಾ।>
      text <೭೧>, <ಕತಮಾ ಞಾಣಚರಿಯಾ॥ ಅನಿಚ್ಚಾನುಪಸ್ಸನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ಅನಿಚ್ಚಾನುಪಸ್ಸನಾ ಞಾಣಚರಿಯಾ। ದುಕ್ಖಾನುಪಸ್ಸನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ದುಕ್ಖಾನುಪಸ್ಸನಾ ಞಾಣಚರಿಯಾ। ಅನತ್ತಾನುಪಸ್ಸನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ಅನತ್ತಾನುಪಸ್ಸನಾ ಞಾಣಚರಿಯಾ। ನಿಬ್ಬಿದಾನುಪಸ್ಸನತ್ಥಾಯ…ಪೇ॰… ವಿರಾಗಾನುಪಸ್ಸನತ್ಥಾಯ… ನಿರೋಧಾನುಪಸ್ಸನತ್ಥಾಯ… ಪಟಿನಿಸ್ಸಗ್ಗಾನುಪಸ್ಸನತ್ಥಾಯ… ಖಯಾನುಪಸ್ಸನತ್ಥಾಯ… ವಯಾನುಪಸ್ಸನತ್ಥಾಯ… ವಿಪರಿಣಾಮಾನುಪಸ್ಸನತ್ಥಾಯ… ಅನಿಮಿತ್ತಾನುಪಸ್ಸನತ್ಥಾಯ… ಅಪ್ಪಣಿಹಿತಾನುಪಸ್ಸನತ್ಥಾಯ… ಸುಞ್ಞತಾನುಪಸ್ಸನತ್ಥಾಯ… ಅಧಿಪಞ್ಞಾಧಮ್ಮಾನುಪಸ್ಸನತ್ಥಾಯ… ಯಥಾಭೂತಞಾಣದಸ್ಸನತ್ಥಾಯ… ಆದೀನವಾನುಪಸ್ಸನತ್ಥಾಯ… ಪಟಿಸಙ್ಖಾನುಪಸ್ಸನತ್ಥಾಯ ಆವಜ್ಜನಕಿರಿಯಾಬ್ಯಾಕತಾ ವಿಞ್ಞಾಣಚರಿಯಾ। ಪಟಿಸಙ್ಖಾನುಪಸ್ಸನಾ ಞಾಣಚರಿಯಾ। ವಿವಟ್ಟನಾನುಪಸ್ಸನಾ ಞಾಣಚರಿಯಾ। ಸೋತಾಪತ್ತಿಮಗ್ಗೋ ಞಾಣಚರಿಯಾ। ಸೋತಾಪತ್ತಿಫಲಸಮಾಪತ್ತಿ ಞಾಣಚರಿಯಾ। ಸಕದಾಗಾಮಿಮಗ್ಗೋ ಞಾಣಚರಿಯಾ। ಸಕದಾಗಾಮಿಫಲಸಮಾಪತ್ತಿ ಞಾಣಚರಿಯಾ। ಅನಾಗಾಮಿಮಗ್ಗೋ ಞಾಣಚರಿಯಾ। ಅನಾಗಾಮಿಫಲಸಮಾಪತ್ತಿ ಞಾಣಚರಿಯಾ। ಅರಹತ್ತಮಗ್ಗೋ ಞಾಣಚರಿಯಾ। ಅರಹತ್ತಫಲಸಮಾಪತ್ತಿ ಞಾಣಚರಿಯಾ।>
      text <ಞಾಣಚರಿಯಾತಿ ಕೇನಟ್ಠೇನ ಞಾಣಚರಿಯಾ॥ ನೀರಾಗಾ ಚರತೀತಿ ಞಾಣಚರಿಯಾ। ನಿದ್ದೋಸಾ ಚರತೀತಿ ಞಾಣಚರಿಯಾ…ಪೇ॰… ನಾನುಸಯಾ ಚರತೀತಿ ಞಾಣಚರಿಯಾ। ರಾಗವಿಪ್ಪಯುತ್ತಾ ಚರತೀತಿ ಞಾಣಚರಿಯಾ। ದೋಸವಿಪ್ಪಯುತ್ತಾ ಚರತೀತಿ ಞಾಣಚರಿಯಾ। ಮೋಹವಿಪ್ಪಯುತ್ತಾ ಚರತೀತಿ ಞಾಣಚರಿಯಾ। ಮಾನವಿಪ್ಪಯುತ್ತಾ…ಪೇ॰… ದಿಟ್ಠಿವಿಪ್ಪಯುತ್ತಾ… ಉದ್ಧಚ್ಚವಿಪ್ಪಯುತ್ತಾ… ವಿಚಿಕಿಚ್ಛಾವಿಪ್ಪಯುತ್ತಾ… ಅನುಸಯವಿಪ್ಪಯುತ್ತಾ… ಕುಸಲೇಹಿ ಕಮ್ಮೇಹಿ ಸಮ್ಪಯುತ್ತಾ… ಅಕುಸಲೇಹಿ ಕಮ್ಮೇಹಿ ವಿಪ್ಪಯುತ್ತಾ… ಸಾವಜ್ಜೇಹಿ ಕಮ್ಮೇಹಿ ವಿಪ್ಪಯುತ್ತಾ… ಅನವಜ್ಜೇಹಿ ಕಮ್ಮೇಹಿ ಸಮ್ಪಯುತ್ತಾ… ಕಣ್ಹೇಹಿ ಕಮ್ಮೇಹಿ ವಿಪ್ಪಯುತ್ತಾ… ಸುಕ್ಕೇಹಿ ಕಮ್ಮೇಹಿ ಸಮ್ಪಯುತ್ತಾ… ಸುಖುದ್ರಯೇಹಿ ಕಮ್ಮೇಹಿ ಸಮ್ಪಯುತ್ತಾ… ದುಕ್ಖುದ್ರಯೇಹಿ ಕಮ್ಮೇಹಿ ವಿಪ್ಪಯುತ್ತಾ… ಸುಖವಿಪಾಕೇಹಿ ಕಮ್ಮೇಹಿ ಸಮ್ಪಯುತ್ತಾ ಚರತೀತಿ ಞಾಣಚರಿಯಾ। ದುಕ್ಖವಿಪಾಕೇಹಿ ಕಮ್ಮೇಹಿ ವಿಪ್ಪಯುತ್ತಾ ಚರತೀತಿ ಞಾಣಚರಿಯಾ। ಞಾತೇ ಚರತೀತಿ ಞಾಣಚರಿಯಾ। ಞಾಣಸ್ಸ ಏವರೂಪಾ ಚರಿಯಾ ಹೋತೀತಿ ಞಾಣಚರಿಯಾ। ಅಯಂ ಞಾಣಚರಿಯಾ। ಅಞ್ಞಾ ವಿಞ್ಞಾಣಚರಿಯಾ। ಅಞ್ಞಾ ಅಞ್ಞಾಣಚರಿಯಾ। ಅಞ್ಞಾ ಞಾಣಚರಿಯಾತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಚರಿಯಾವವತ್ಥಾನೇ ಪಞ್ಞಾ ಚರಿಯಾನಾನತ್ತೇ ಞಾಣಂ।>
      stand <ಚರಿಯಾನಾನತ್ತಞಾಣನಿದ್ದೇಸೋ ಸತ್ತರಸಮೋ।>
    text <೧೮॥ ಭೂಮಿನಾನತ್ತಞಾಣನಿದ್ದೇಸೋ>
      text <೭೨>, <ಕಥಂ ಚತುಧಮ್ಮವವತ್ಥಾನೇ ಪಞ್ಞಾ ಭೂಮಿನಾನತ್ತೇ ಞಾಣಂ॥ ಚತಸ್ಸೋ ಭೂಮಿಯೋ ಕಾಮಾವಚರಾ ಭೂಮಿ। ರೂಪಾವಚರಾ ಭೂಮಿ। ಅರೂಪಾವಚರಾ ಭೂಮಿ। ಅಪರಿಯಾಪನ್ನಾ ಭೂಮಿ। ಕತಮಾ ಕಾಮಾವಚರಾ ಭೂಮಿ॥ ಹೇಟ್ಠತೋ ಅವೀಚಿನಿರಯಂ ಪರಿಯನ್ತಂ ಕರಿತ್ವಾ ಉಪರಿತೋ ಪರನಿಮ್ಮಿತವಸವತ್ತೀ ದೇವೇ ಅನ್ತೋಕರಿತ್ವಾ ಯಂ ಏತಸ್ಮಿಂ ಅನ್ತರೇ ಏತ್ಥಾವಚರಾ ಏತ್ಥ ಪರಿಯಾಪನ್ನಾ ಖನ್ಧಧಾತುಆಯತನಾ ರೂಪಂ ವೇದನಾ ಸಞ್ಞಾ ಸಙ್ಖಾರಾ ವಿಞ್ಞಾಣಂ ಅಯಂ ಕಾಮಾವಚರಾ ಭೂಮಿ।>
      text <ಕತಮಾ ರೂಪಾವಚರಾ ಭೂಮಿ॥ ಹೇಟ್ಠತೋ ಬ್ರಹ್ಮಲೋಕಂ ಪರಿಯನ್ತಂ ಕರಿತ್ವಾ ಉಪರಿತೋ ಅಕನಿಟ್ಠೇ ದೇವೇ ಅನ್ತೋಕರಿತ್ವಾ ಯಂ ಏತಸ್ಮಿಂ ಅನ್ತರೇ ಏತ್ಥಾವಚರಾ ಏತ್ಥ ಪರಿಯಾಪನ್ನಾ ಸಮಾಪನ್ನಸ್ಸ ವಾ ಉಪಪನ್ನಸ್ಸ ವಾ ದಿಟ್ಠಧಮ್ಮಸುಖವಿಹಾರಿಸ್ಸ ವಾ ಚಿತ್ತಚೇತಸಿಕಾ ಧಮ್ಮಾ ಅಯಂ ರೂಪಾವಚರಾ ಭೂಮಿ।>
      text <ಕತಮಾ ಅರೂಪಾವಚರಾ ಭೂಮಿ॥ ಹೇಟ್ಠತೋ ಆಕಾಸಾನಞ್ಚಾಯತನೂಪಗೇ ದೇವೇ ಪರಿಯನ್ತಂ ಕರಿತ್ವಾ ಉಪರಿತೋ ನೇವಸಞ್ಞಾನಾಸಞ್ಞಾಯತನೂಪಗೇ ದೇವೇ ಅನ್ತೋಕರಿತ್ವಾ ಯಂ ಏತಸ್ಮಿಂ ಅನ್ತರೇ ಏತ್ಥಾವಚರಾ ಏತ್ಥ ಪರಿಯಾಪನ್ನಾ ಸಮಾಪನ್ನಸ್ಸ ವಾ ಉಪಪನ್ನಸ್ಸ ವಾ ದಿಟ್ಠಧಮ್ಮಸುಖವಿಹಾರಿಸ್ಸ ವಾ ಚಿತ್ತಚೇತಸಿಕಾ ಧಮ್ಮಾ ಅಯಂ ಅರೂಪಾವಚರಾ ಭೂಮಿ।>
      text <ಕತಮಾ ಅಪರಿಯಾಪನ್ನಾ ಭೂಮಿ॥ ಅಪರಿಯಾಪನ್ನಾ ಮಗ್ಗಾ ಚ ಮಗ್ಗಫಲಾನಿ ಚ ಅಸಙ್ಖತಾ ಚ ಧಾತು ಅಯಂ ಅಪರಿಯಾಪನ್ನಾ ಭೂಮಿ। ಇಮಾ ಚತಸ್ಸೋ ಭೂಮಿಯೋ।>
      text <ಅಪರಾಪಿ ಚತಸ್ಸೋ ಭೂಮಿಯೋ ಚತ್ತಾರೋ ಸತಿಪಟ್ಠಾನಾ ಚತ್ತಾರೋ ಸಮ್ಮಪ್ಪಧಾನಾ। ಚತ್ತಾರೋ ಇದ್ಧಿಪಾದಾ। ಚತ್ತಾರಿ ಝಾನಾನಿ। ಚತಸ್ಸೋ ಅಪ್ಪಮಞ್ಞಾಯೋ। ಚತಸ್ಸೋ ಅರೂಪಸಮಾಪತ್ತಿಯೋ। ಚತಸ್ಸೋ ಪಟಿಸಮ್ಭಿದಾ। ಚತಸ್ಸೋ ಪಟಿಪದಾ। ಚತ್ತಾರಿ ಆರಮ್ಮಣಾನಿ। ಚತ್ತಾರೋ ಅರಿಯವಂಸಾ। ಚತ್ತಾರಿ ಸಙ್ಗಹವತ್ಥೂನಿ। ಚತ್ತಾರಿ ಚಕ್ಕಾನಿ। ಚತ್ತಾರಿ ಧಮ್ಮಪದಾನಿ ಇಮಾ ಚತಸ್ಸೋ ಭೂಮಿಯೋ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಚತುಧಮ್ಮವವತ್ಥಾನೇ ಪಞ್ಞಾ ಭೂಮಿನಾನತ್ತೇ ಞಾಣಂ।>
      stand <ಭೂಮಿನಾನತ್ತಞಾಣನಿದ್ದೇಸೋ ಅಟ್ಠಾರಸಮೋ।>
    text <೧೯॥ ಧಮ್ಮನಾನತ್ತಞಾಣನಿದ್ದೇಸೋ>
      text <೭೩>, <ಕಥಂ ನವಧಮ್ಮವವತ್ಥಾನೇ ಪಞ್ಞಾ ಧಮ್ಮನಾನತ್ತೇ ಞಾಣಂ॥ ಕಥಂ ಧಮ್ಮೇ ವವತ್ಥೇತಿ॥ ಕಾಮಾವಚರೇ ಧಮ್ಮೇ ಕುಸಲತೋ ವವತ್ಥೇತಿ। ಅಕುಸಲತೋ ವವತ್ಥೇತಿ। ಅಬ್ಯಾಕತತೋ ವವತ್ಥೇತಿ। ರೂಪಾವಚರೇ ಧಮ್ಮೇ ಕುಸಲತೋ ವವತ್ಥೇತಿ। ಅಬ್ಯಾಕತತೋ ವವತ್ಥೇತಿ। ಅರೂಪಾವಚರೇ ಧಮ್ಮೇ ಕುಸಲತೋ ವವತ್ಥೇತಿ। ಅಬ್ಯಾಕತತೋ ವವತ್ಥೇತಿ। ಅಪರಿಯಾಪನ್ನೇ ಧಮ್ಮೇ ಕುಸಲತೋ ವವತ್ಥೇತಿ। ಅಬ್ಯಾಕತತೋ ವವತ್ಥೇತಿ।>
      text <ಕಥಂ ಕಾಮಾವಚರೇ ಧಮ್ಮೇ ಕುಸಲತೋ ವವತ್ಥೇತಿ। ಅಕುಸಲತೋ ವವತ್ಥೇತಿ। ಅಬ್ಯಾಕತತೋ ವವತ್ಥೇತಿ॥ ದಸ ಕುಸಲಕಮ್ಮಪಥೇ ಕುಸಲತೋ ವವತ್ಥೇತಿ। ದಸ ಅಕುಸಲಕಮ್ಮಪಥೇ ಅಕುಸಲತೋ ವವತ್ಥೇತಿ। ರೂಪಞ್ಚ ವಿಪಾಕಞ್ಚ ಕಿರಿಯಞ್ಚ ಅಬ್ಯಾಕತತೋ ವವತ್ಥೇತಿ ಏವಂ ಕಾಮಾವಚರೇ ಧಮ್ಮೇ ಕುಸಲತೋ ವವತ್ಥೇತಿ। ಅಕುಸಲತೋ ವವತ್ಥೇತಿ। ಅಬ್ಯಾಕತತೋ ವವತ್ಥೇತಿ।>
      text <ಕಥಂ ರೂಪಾವಚರೇ ಧಮ್ಮೇ ಕುಸಲತೋ ವವತ್ಥೇತಿ। ಅಬ್ಯಾಕತತೋ ವವತ್ಥೇತಿ॥ ಇಧಟ್ಠಸ್ಸ ಚತ್ತಾರಿ ಝಾನಾನಿ ಕುಸಲತೋ ವವತ್ಥೇತಿ। ತತ್ರೂಪಪನ್ನಸ್ಸ ಚತ್ತಾರಿ ಝಾನಾನಿ ಅಬ್ಯಾಕತತೋ ವವತ್ಥೇತಿ ಏವಂ ರೂಪಾವಚರೇ ಧಮ್ಮೇ ಕುಸಲತೋ ವವತ್ಥೇತಿ। ಅಬ್ಯಾಕತತೋ ವವತ್ಥೇತಿ।>
      text <ಕಥಂ ಅರೂಪಾವಚರೇ ಧಮ್ಮೇ ಕುಸಲತೋ ವವತ್ಥೇತಿ। ಅಬ್ಯಾಕತತೋ ವವತ್ಥೇತಿ॥ ಇಧಟ್ಠಸ್ಸ ಚತಸ್ಸೋ ಅರೂಪಾವಚರಸಮಾಪತ್ತಿಯೋ ಕುಸಲತೋ ವವತ್ಥೇತಿ। ತತ್ರೂಪಪನ್ನಸ್ಸ ಚತಸ್ಸೋ ಅರೂಪಾವಚರಸಮಾಪತ್ತಿಯೋ ಅಬ್ಯಾಕತತೋ ವವತ್ಥೇತಿ ಏವಂ ಅರೂಪಾವಚರೇ ಧಮ್ಮೇ ಕುಸಲತೋ ವವತ್ಥೇತಿ। ಅಬ್ಯಾಕತತೋ ವವತ್ಥೇತಿ।>
      text <ಕಥಂ ಅಪರಿಯಾಪನ್ನೇ ಧಮ್ಮೇ ಕುಸಲತೋ ವವತ್ಥೇತಿ। ಅಬ್ಯಾಕತತೋ ವವತ್ಥೇತಿ॥ ಚತ್ತಾರೋ ಅರಿಯಮಗ್ಗೇ ಕುಸಲತೋ ವವತ್ಥೇತಿ। ಚತ್ತಾರಿ ಚ ಸಾಮಞ್ಞಫಲಾನಿ ನಿಬ್ಬಾನಞ್ಚ ಅಬ್ಯಾಕತತೋ ವವತ್ಥೇತಿ ಏವಂ ಅಪರಿಯಾಪನ್ನೇ ಧಮ್ಮೇ ಕುಸಲತೋ ವವತ್ಥೇತಿ। ಅಬ್ಯಾಕತತೋ ವವತ್ಥೇತಿ। ಏವಂ ಧಮ್ಮೇ ವವತ್ಥೇತಿ।>
      text <ನವ ಪಾಮೋಜ್ಜಮೂಲಕಾ ಧಮ್ಮಾ। ಅನಿಚ್ಚತೋ ಮನಸಿಕರೋತೋ ಪಾಮೋಜ್ಜಂ ಜಾಯತಿ। ಪಮುದಿತಸ್ಸ ಪೀತಿ ಜಾಯತಿ। ಪೀತಿಮನಸ್ಸ ಕಾಯೋ ಪಸ್ಸಮ್ಭತಿ। ಪಸ್ಸದ್ಧಕಾಯೋ ಸುಖಂ ವೇದೇತಿ। ಸುಖಿನೋ ಚಿತ್ತಂ ಸಮಾಧಿಯತಿ। ಸಮಾಹಿತೇ ಚಿತ್ತೇ ಯಥಾಭೂತಂ ಪಜಾನಾತಿ ಪಸ್ಸತಿ। ಯಥಾಭೂತಂ ಜಾನಂ ಪಸ್ಸಂ ನಿಬ್ಬಿನ್ದತಿ। ನಿಬ್ಬಿನ್ದಂ ವಿರಜ್ಜತಿ। ವಿರಾಗಾ ವಿಮುಚ್ಚತಿ। ದುಕ್ಖತೋ ಮನಸಿಕರೋತೋ ಪಾಮೋಜ್ಜಂ ಜಾಯತಿ…ಪೇ॰… ಅನತ್ತತೋ ಮನಸಿಕರೋತೋ ಪಾಮೋಜ್ಜಂ ಜಾಯತಿ…ಪೇ॰… ವಿಮುಚ್ಚತಿ।>
      text <ರೂಪಂ ಅನಿಚ್ಚತೋ ಮನಸಿಕರೋತೋ ಪಾಮೋಜ್ಜಂ ಜಾಯತಿ…ಪೇ॰… ರೂಪಂ ದುಕ್ಖತೋ ಮನಸಿಕರೋತೋ…ಪೇ॰… ವೇದನಂ… ಸಞ್ಞಂ… ಸಙ್ಖಾರೇ… ವಿಞ್ಞಾಣಂ… ಚಕ್ಖುಂ…ಪೇ॰… ಜರಾಮರಣಂ ಅನಿಚ್ಚತೋ ಮನಸಿಕರೋತೋ ಪಾಮೋಜ್ಜಂ ಜಾಯತಿ…ಪೇ॰… ಜರಾಮರಣಂ ದುಕ್ಖತೋ ಮನಸಿಕರೋತೋ ಪಾಮೋಜ್ಜಂ ಜಾಯತಿ…ಪೇ॰… ಜರಾಮರಣಂ ಅನತ್ತತೋ ಮನಸಿಕರೋತೋ ಪಾಮೋಜ್ಜಂ ಜಾಯತಿ। ಪಮುದಿತಸ್ಸ ಪೀತಿ ಜಾಯತಿ। ಪೀತಿಮನಸ್ಸ ಕಾಯೋ ಪಸ್ಸಮ್ಭತಿ। ಪಸ್ಸದ್ಧಕಾಯೋ ಸುಖಂ ವೇದೇತಿ। ಸುಖಿನೋ ಚಿತ್ತಂ ಸಮಾಧಿಯತಿ। ಸಮಾಹಿತೇ ಚಿತ್ತೇ ಯಥಾಭೂತಂ ಪಜಾನಾತಿ ಪಸ್ಸತಿ। ಯಥಾಭೂತಂ ಜಾನಂ ಪಸ್ಸಂ ನಿಬ್ಬಿನ್ದತಿ। ನಿಬ್ಬಿನ್ದಂ ವಿರಜ್ಜತಿ। ವಿರಾಗಾ ವಿಮುಚ್ಚತಿ। ಇಮೇ ನವ ಪಾಮೋಜ್ಜಮೂಲಕಾ ಧಮ್ಮಾ।>
      text <೭೪>, <ನವ ಯೋನಿಸೋ ಮನಸಿಕಾರಮೂಲಕಾ ಧಮ್ಮಾ। ಅನಿಚ್ಚತೋ ಯೋನಿಸೋ ಮನಸಿಕರೋತೋ ಪಾಮೋಜ್ಜಂ ಜಾಯತಿ। ಪಮುದಿತಸ್ಸ ಪೀತಿ ಜಾಯತಿ। ಪೀತಿಮನಸ್ಸ ಕಾಯೋ ಪಸ್ಸಮ್ಭತಿ। ಪಸ್ಸದ್ಧಕಾಯೋ ಸುಖಂ ವೇದೇತಿ। ಸುಖಿನೋ ಚಿತ್ತಂ ಸಮಾಧಿಯತಿ। ಸಮಾಹಿತೇನ ಚಿತ್ತೇನ ಇದಂ ದುಕ್ಖನ್ತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖಸಮುದಯೋತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖನಿರೋಧೋತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖನಿರೋಧಗಾಮಿನೀ ಪಟಿಪದಾತಿ ಯಥಾಭೂತಂ ಪಜಾನಾತಿ। ದುಕ್ಖತೋ ಯೋನಿಸೋ ಮನಸಿಕರೋತೋ ಪಾಮೋಜ್ಜಂ ಜಾಯತಿ। ಪಮುದಿತಸ್ಸ ಪೀತಿ ಜಾಯತಿ। ಪೀತಿಮನಸ್ಸ ಕಾಯೋ ಪಸ್ಸಮ್ಭತಿ। ಪಸ್ಸದ್ಧಕಾಯೋ ಸುಖಂ ವೇದೇತಿ। ಸುಖಿನೋ ಚಿತ್ತಂ ಸಮಾಧಿಯತಿ। ಸಮಾಹಿತೇನ ಚಿತ್ತೇನ ಇದಂ ದುಕ್ಖನ್ತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖಸಮುದಯೋತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖನಿರೋಧೋತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖನಿರೋಧಗಾಮಿನೀ ಪಟಿಪದಾತಿ ಯಥಾಭೂತಂ ಪಜಾನಾತಿ। ಅನತ್ತತೋ ಯೋನಿಸೋ ಮನಸಿಕರೋತೋ ಪಾಮೋಜ್ಜಂ ಜಾಯತಿ…ಪೇ॰…।>
      text <ರೂಪಂ ಅನಿಚ್ಚತೋ ಯೋನಿಸೋ ಮನಸಿಕರೋತೋ ಪಾಮೋಜ್ಜಂ ಜಾಯತಿ…ಪೇ॰… ರೂಪಂ ದುಕ್ಖತೋ ಯೋನಿಸೋ ಮನಸಿಕರೋತೋ ಪಾಮೋಜ್ಜಂ ಜಾಯತಿ…ಪೇ॰… ರೂಪಂ ಅನತ್ತತೋ ಯೋನಿಸೋ ಮನಸಿಕರೋತೋ ಪಾಮೋಜ್ಜಂ ಜಾಯತಿ…ಪೇ॰… ವೇದನಂ… ಸಞ್ಞಂ… ಸಙ್ಖಾರೇ… ವಿಞ್ಞಾಣಂ… ಚಕ್ಖುಂ…ಪೇ॰… ಜರಾಮರಣಂ ಅನಿಚ್ಚತೋ ಯೋನಿಸೋ ಮನಸಿಕರೋತೋ ಪಾಮೋಜ್ಜಂ ಜಾಯತಿ…ಪೇ॰… ಜರಾಮರಣಂ ದುಕ್ಖತೋ ಯೋನಿಸೋ ಮನಸಿಕರೋತೋ ಪಾಮೋಜ್ಜಂ ಜಾಯತಿ…ಪೇ॰… ಜರಾಮರಣಂ ಅನತ್ತತೋ ಯೋನಿಸೋ ಮನಸಿಕರೋತೋ ಪಾಮೋಜ್ಜಂ ಜಾಯತಿ। ಪಮುದಿತಸ್ಸ ಪೀತಿ ಜಾಯತಿ। ಪೀತಿಮನಸ್ಸ ಕಾಯೋ ಪಸ್ಸಮ್ಭತಿ। ಪಸ್ಸದ್ಧಕಾಯೋ ಸುಖಂ ವೇದೇತಿ। ಸುಖಿನೋ ಚಿತ್ತಂ ಸಮಾಧಿಯತಿ। ಸಮಾಹಿತೇನ ಚಿತ್ತೇನ ಇದಂ ದುಕ್ಖನ್ತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖಸಮುದಯೋತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖನಿರೋಧೋತಿ ಯಥಾಭೂತಂ ಪಜಾನಾತಿ। ಅಯಂ ದುಕ್ಖನಿರೋಧಗಾಮಿನೀ ಪಟಿಪದಾತಿ ಯಥಾಭೂತಂ ಪಜಾನಾತಿ। ಇಮೇ ನವ ಯೋನಿಸೋ ಮನಸಿಕಾರಮೂಲಕಾ ಧಮ್ಮಾ।>
      text <ನವ ನಾನತ್ತಾ ಧಾತುನಾನತ್ತಂ ಪಟಿಚ್ಚ ಉಪ್ಪಜ್ಜತಿ ಫಸ್ಸನಾನತ್ತಂ। ಫಸ್ಸನಾನತ್ತಂ ಪಟಿಚ್ಚ ಉಪ್ಪಜ್ಜತಿ ವೇದನಾನಾನತ್ತಂ। ವೇದನಾನಾನತ್ತಂ ಪಟಿಚ್ಚ ಉಪ್ಪಜ್ಜತಿ ಸಞ್ಞಾನಾನತ್ತಂ। ಸಞ್ಞಾನಾನತ್ತಂ ಪಟಿಚ್ಚ ಉಪ್ಪಜ್ಜತಿ ಸಙ್ಕಪ್ಪನಾನತ್ತಂ। ಸಙ್ಕಪ್ಪನಾನತ್ತಂ ಪಟಿಚ್ಚ ಉಪ್ಪಜ್ಜತಿ ಛನ್ದನಾನತ್ತಂ। ಛನ್ದನಾನತ್ತಂ ಪಟಿಚ್ಚ ಉಪ್ಪಜ್ಜತಿ ಪರಿಳಾಹನಾನತ್ತಂ। ಪರಿಳಾಹನಾನತ್ತಂ ಪಟಿಚ್ಚ ಉಪ್ಪಜ್ಜತಿ ಪರಿಯೇಸನಾನಾನತ್ತಂ। ಪರಿಯೇಸನಾನಾನತ್ತಂ ಪಟಿಚ್ಚ ಉಪ್ಪಜ್ಜತಿ ಲಾಭನಾನತ್ತಂ ಇಮೇ ನವ ನಾನತ್ತಾ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ನವಧಮ್ಮವವತ್ಥಾನೇ ಪಞ್ಞಾ ಧಮ್ಮನಾನತ್ತೇ ಞಾಣಂ।>
      stand <ಧಮ್ಮನಾನತ್ತಞಾಣನಿದ್ದೇಸೋ ಏಕೂನವೀಸತಿಮೋ।>
    text <೨೦-೨೪॥ ಞಾಣಪಞ್ಚಕನಿದ್ದೇಸೋ>
      text <೭೫>, <ಕಥಂ ಅಭಿಞ್ಞಾಪಞ್ಞಾ ಞಾತಟ್ಠೇ ಞಾಣಂ। ಪರಿಞ್ಞಾಪಞ್ಞಾ ತೀರಣಟ್ಠೇ ಞಾಣಂ। ಪಹಾನೇಪಞ್ಞಾ ಪರಿಚ್ಚಾಗಟ್ಠೇ ಞಾಣಂ। ಭಾವನಾ ಪಞ್ಞಾ ಏಕರಸಟ್ಠೇ ಞಾಣಂ। ಸಚ್ಛಿಕಿರಿಯಾಪಞ್ಞಾ ಫಸ್ಸನಟ್ಠೇ ಞಾಣಂ॥ ಯೇ ಯೇ ಧಮ್ಮಾ ಅಭಿಞ್ಞಾತಾ ಹೋನ್ತಿ। ತೇ ತೇ ಧಮ್ಮಾ ಞಾತಾ ಹೋನ್ತಿ। ಯೇ ಯೇ ಧಮ್ಮಾ ಪರಿಞ್ಞಾತಾ ಹೋನ್ತಿ। ತೇ ತೇ ಧಮ್ಮಾ ತೀರಿತಾ ಹೋನ್ತಿ। ಯೇ ಯೇ ಧಮ್ಮಾ ಪಹೀನಾ ಹೋನ್ತಿ। ತೇ ತೇ ಧಮ್ಮಾ ಪರಿಚ್ಚತ್ತಾ ಹೋನ್ತಿ। ಯೇ ಯೇ ಧಮ್ಮಾ ಭಾವಿತಾ ಹೋನ್ತಿ। ತೇ ತೇ ಧಮ್ಮಾ ಏಕರಸಾ ಹೋನ್ತಿ। ಯೇ ಯೇ ಧಮ್ಮಾ ಸಚ್ಛಿಕತಾ ಹೋನ್ತಿ। ತೇ ತೇ ಧಮ್ಮಾ ಫಸ್ಸಿತಾ ಹೋನ್ತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಅಭಿಞ್ಞಾ ಪಞ್ಞಾ ಞಾತಟ್ಠೇ ಞಾಣಂ। ಪರಿಞ್ಞಾ ಪಞ್ಞಾ ತೀರಣಟ್ಠೇ ಞಾಣಂ। ಪಹಾನೇ ಪಞ್ಞಾ ಪರಿಚ್ಚಾಗಟ್ಠೇ ಞಾಣಂ। ಭಾವನಾ ಪಞ್ಞಾ ಏಕರಸಟ್ಠೇ ಞಾಣಂ। ಸಚ್ಛಿಕಿರಿಯಾ ಪಞ್ಞಾ ಫುಸನಟ್ಠೇ ಞಾಣಂ।>
      stand <ಞಾಣಪಞ್ಚಕನಿದ್ದೇಸೋ ಚತುವೀಸತಿಮೋ।>
    text <೨೫-೨೮॥ ಪಟಿಸಮ್ಭಿದಾಞಾಣನಿದ್ದೇಸೋ>
      text <೭೬>, <ಕಥಂ ಅತ್ಥನಾನತ್ತೇ ಪಞ್ಞಾ ಅತ್ಥಪಟಿಸಮ್ಭಿದೇ ಞಾಣಂ। ಧಮ್ಮನಾನತ್ತೇ ಪಞ್ಞಾ ಧಮ್ಮಪಟಿಸಮ್ಭಿದೇ ಞಾಣಂ। ನಿರುತ್ತಿನಾನತ್ತೇ ಪಞ್ಞಾ ನಿರುತ್ತಿಪಟಿಸಮ್ಭಿದೇ ಞಾಣಂ। ಪಟಿಭಾನನಾನತ್ತೇ ಪಞ್ಞಾ ಪಟಿಭಾನಪಟಿಸಮ್ಭಿದೇ ಞಾಣಂ॥ ಸದ್ಧಿನ್ದ್ರಿಯಂ ಧಮ್ಮೋ। ವೀರಿಯಿನ್ದ್ರಿಯಂ ಧಮ್ಮೋ। ಸತಿನ್ದ್ರಿಯಂ ಧಮ್ಮೋ। ಸಮಾಧಿನ್ದ್ರಿಯಂ ಧಮ್ಮೋ। ಪಞ್ಞಿನ್ದ್ರಿಯಂ ಧಮ್ಮೋ। ಅಞ್ಞೋ ಸದ್ಧಿನ್ದ್ರಿಯಂ ಧಮ್ಮೋ। ಅಞ್ಞೋ ವೀರಿಯಿನ್ದ್ರಿಯಂ ಧಮ್ಮೋ। ಅಞ್ಞೋ ಸತಿನ್ದ್ರಿಯಂ ಧಮ್ಮೋ। ಅಞ್ಞೋ ಸಮಾಧಿನ್ದ್ರಿಯಂ ಧಮ್ಮೋ। ಅಞ್ಞೋ ಪಞ್ಞಿನ್ದ್ರಿಯಂ ಧಮ್ಮೋ। ಯೇನ ಞಾಣೇನ ಇಮೇ ನಾನಾ ಧಮ್ಮಾ ಞಾತಾ। ತೇನೇವ ಞಾಣೇನ ಇಮೇ ನಾನಾ ಧಮ್ಮಾ ಪಟಿವಿದಿತಾತಿ। ತೇನ ವುಚ್ಚತಿ ಧಮ್ಮನಾನತ್ತೇ ಪಞ್ಞಾ ಧಮ್ಮಪಟಿಸಮ್ಭಿದೇ ಞಾಣಂ।>
      text <ಅಧಿಮೋಕ್ಖಟ್ಠೋ ಅತ್ಥೋ। ಪಗ್ಗಹಟ್ಠೋ ಅತ್ಥೋ। ಉಪಟ್ಠಾನಟ್ಠೋ ಅತ್ಥೋ। ಅವಿಕ್ಖೇಪಟ್ಠೋ ಅತ್ಥೋ। ದಸ್ಸನಟ್ಠೋ ಅತ್ಥೋ। ಅಞ್ಞೋ ಅಧಿಮೋಕ್ಖಟ್ಠೋ ಅತ್ಥೋ। ಅಞ್ಞೋ ಪಗ್ಗಹಟ್ಠೋ ಅತ್ಥೋ। ಅಞ್ಞೋ ಉಪಟ್ಠಾನಟ್ಠೋ ಅತ್ಥೋ। ಅಞ್ಞೋ ಅವಿಕ್ಖೇಪಟ್ಠೋ ಅತ್ಥೋ। ಅಞ್ಞೋ ದಸ್ಸನಟ್ಠೋ ಅತ್ಥೋ। ಯೇನ ಞಾಣೇನ ಇಮೇ ನಾನಾ ಅತ್ಥಾ ಞಾತಾ। ತೇನೇವ ಞಾಣೇನ ಇಮೇ ನಾನಾ ಅತ್ಥಾ ಪಟಿವಿದಿತಾತಿ। ತೇನ ವುಚ್ಚತಿ ಅತ್ಥನಾನತ್ತೇ ಪಞ್ಞಾ ಅತ್ಥಪಟಿಸಮ್ಭಿದೇ ಞಾಣಂ।>
      text <ಪಞ್ಚ ಧಮ್ಮೇ ಸನ್ದಸ್ಸೇತುಂ ಬ್ಯಞ್ಜನನಿರುತ್ತಾಭಿಲಾಪಾ। ಪಞ್ಚ ಅತ್ಥೇ ಸನ್ದಸ್ಸೇತುಂ ಬ್ಯಞ್ಜನನಿರುತ್ತಾಭಿಲಾಪಾ। ಅಞ್ಞಾ ಧಮ್ಮನಿರುತ್ತಿಯೋ। ಅಞ್ಞಾ ಅತ್ಥನಿರುತ್ತಿಯೋ। ಯೇನ ಞಾಣೇನ ಇಮಾ ನಾನಾ ನಿರುತ್ತಿಯೋ ಞಾತಾ। ತೇನೇವ ಞಾಣೇನ ಇಮಾ ನಾನಾ ನಿರುತ್ತಿಯೋ ಪಟಿವಿದಿತಾತಿ। ತೇನ ವುಚ್ಚತಿ ನಿರುತ್ತಿನಾನತ್ತೇ ಪಞ್ಞಾ ನಿರುತ್ತಿಪಟಿಸಮ್ಭಿದೇ ಞಾಣಂ।>
      text <ಪಞ್ಚಸು ಧಮ್ಮೇಸು ಞಾಣಾನಿ। ಪಞ್ಚಸು ಅತ್ಥೇಸು ಞಾಣಾನಿ। ದಸಸು ನಿರುತ್ತೀಸು ಞಾಣಾನಿ। ಅಞ್ಞಾನಿ ಧಮ್ಮೇಸು ಞಾಣಾನಿ। ಅಞ್ಞಾನಿ ಅತ್ಥೇಸು ಞಾಣಾನಿ। ಅಞ್ಞಾನಿ ನಿರುತ್ತೀಸು ಞಾಣಾನಿ। ಯೇನ ಞಾಣೇನ ಇಮೇ ನಾನಾ ಞಾಣಾ ಞಾತಾ। ತೇನೇವ ಞಾಣೇನ ಇಮೇ ನಾನಾ ಞಾಣಾ ಪಟಿವಿದಿತಾತಿ। ತೇನ ವುಚ್ಚತಿ ಪಟಿಭಾನನಾನತ್ತೇ ಪಞ್ಞಾ ಪಟಿಭಾನಪಟಿಸಮ್ಭಿದೇ ಞಾಣಂ।>
      text <೭೭>, <ಸದ್ಧಾಬಲಂ ಧಮ್ಮೋ। ವೀರಿಯಬಲಂ ಧಮ್ಮೋ। ಸತಿಬಲಂ ಧಮ್ಮೋ। ಸಮಾಧಿಬಲಂ ಧಮ್ಮೋ। ಪಞ್ಞಾಬಲಂ ಧಮ್ಮೋ। ಅಞ್ಞೋ ಸದ್ಧಾಬಲಂ ಧಮ್ಮೋ। ಅಞ್ಞೋ ವೀರಿಯಬಲಂ ಧಮ್ಮೋ। ಅಞ್ಞೋ ಸತಿಬಲಂ ಧಮ್ಮೋ। ಅಞ್ಞೋ ಸಮಾಧಿಬಲಂ ಧಮ್ಮೋ। ಅಞ್ಞೋ ಪಞ್ಞಾಬಲಂ ಧಮ್ಮೋ। ಯೇನ ಞಾಣೇನ ಇಮೇ ನಾನಾ ಧಮ್ಮಾ ಞಾತಾ। ತೇನೇವ ಞಾಣೇನ ಇಮೇ ನಾನಾ ಧಮ್ಮಾ ಪಟಿವಿದಿತಾತಿ। ತೇನ ವುಚ್ಚತಿ ಧಮ್ಮನಾನತ್ತೇ ಪಞ್ಞಾ ಧಮ್ಮಪಟಿಸಮ್ಭಿದೇ ಞಾಣಂ।>
      text <ಅಸ್ಸದ್ಧಿಯೇ ಅಕಮ್ಪಿಯಟ್ಠೋ ಅತ್ಥೋ। ಕೋಸಜ್ಜೇ ಅಕಮ್ಪಿಯಟ್ಠೋ ಅತ್ಥೋ। ಪಮಾದೇ ಅಕಮ್ಪಿಯಟ್ಠೋ ಅತ್ಥೋ। ಉದ್ಧಚ್ಚೇ ಅಕಮ್ಪಿಯಟ್ಠೋ ಅತ್ಥೋ। ಅವಿಜ್ಜಾಯ ಅಕಮ್ಪಿಯಟ್ಠೋ ಅತ್ಥೋ। ಅಞ್ಞೋ ಅಸ್ಸದ್ಧಿಯೇ ಅಕಮ್ಪಿಯಟ್ಠೋ ಅತ್ಥೋ। ಅಞ್ಞೋ ಕೋಸಜ್ಜೇ ಅಕಮ್ಪಿಯಟ್ಠೋ ಅತ್ಥೋ। ಅಞ್ಞೋ ಪಮಾದೇ ಅಕಮ್ಪಿಯಟ್ಠೋ ಅತ್ಥೋ। ಅಞ್ಞೋ ಉದ್ಧಚ್ಚೇ ಅಕಮ್ಪಿಯಟ್ಠೋ ಅತ್ಥೋ। ಅಞ್ಞೋ ಅವಿಜ್ಜಾಯ ಅಕಮ್ಪಿಯಟ್ಠೋ ಅತ್ಥೋ। ಯೇನ ಞಾಣೇನ ಇಮೇ ನಾನಾ ಅತ್ಥಾ ಞಾತಾ। ತೇನೇವ ಞಾಣೇನ ಇಮೇ ನಾನಾ ಅತ್ಥಾ ಪಟಿವಿದಿತಾತಿ। ತೇನ ವುಚ್ಚತಿ ಅತ್ಥನಾನತ್ತೇ ಪಞ್ಞಾ ಅತ್ಥಪಟಿಸಮ್ಭಿದೇ ಞಾಣಂ।>
      text <ಪಞ್ಚ ಧಮ್ಮೇ ಸನ್ದಸ್ಸೇತುಂ ಬ್ಯಞ್ಜನನಿರುತ್ತಾಭಿಲಾಪಾ। ಪಞ್ಚ ಅತ್ಥೇ ಸನ್ದಸ್ಸೇತುಂ ಬ್ಯಞ್ಜನನಿರುತ್ತಾಭಿಲಾಪಾ। ಅಞ್ಞಾ ಧಮ್ಮನಿರುತ್ತಿಯೋ। ಅಞ್ಞಾ ಅತ್ಥನಿರುತ್ತಿಯೋ। ಯೇನ ಞಾಣೇನ ಇಮಾ ನಾನಾ ನಿರುತ್ತಿಯೋ ಞಾತಾ। ತೇನೇವ ಞಾಣೇನ ಇಮಾ ನಾನಾ ನಿರುತ್ತಿಯೋ ಪಟಿವಿದಿತಾತಿ। ತೇನ ವುಚ್ಚತಿ ನಿರುತ್ತಿನಾನತ್ತೇ ಪಞ್ಞಾ ನಿರುತ್ತಿಪಟಿಸಮ್ಭಿದೇ ಞಾಣಂ।>
      text <ಪಞ್ಚಸು ಧಮ್ಮೇಸು ಞಾಣಾನಿ। ಪಞ್ಚಸು ಅತ್ಥೇಸು ಞಾಣಾನಿ। ದಸಸು ನಿರುತ್ತೀಸು ಞಾಣಾನಿ। ಅಞ್ಞಾನಿ ಧಮ್ಮೇಸು ಞಾಣಾನಿ। ಅಞ್ಞಾನಿ ಅತ್ಥೇಸು ಞಾಣಾನಿ। ಅಞ್ಞಾನಿ ನಿರುತ್ತೀಸು ಞಾಣಾನಿ। ಯೇನ ಞಾಣೇನ ಇಮೇ ನಾನಾ ಞಾಣಾ ಞಾತಾ। ತೇನೇವ ಞಾಣೇನ ಇಮೇ ನಾನಾ ಞಾಣಾ ಪಟಿವಿದಿತಾತಿ। ತೇನ ವುಚ್ಚತಿ ಪಟಿಭಾನನಾನತ್ತೇ ಪಞ್ಞಾ ಪಟಿಭಾನಪಟಿಸಮ್ಭಿದೇ ಞಾಣಂ।>
      text <ಸತಿಸಮ್ಬೋಜ್ಝಙ್ಗೋ ಧಮ್ಮೋ। ಧಮ್ಮವಿಚಯಸಮ್ಬೋಜ್ಝಙ್ಗೋ ಧಮ್ಮೋ। ವೀರಿಯಸಮ್ಬೋಜ್ಝಙ್ಗೋ ಧಮ್ಮೋ। ಪೀತಿಸಮ್ಬೋಜ್ಝಙ್ಗೋ ಧಮ್ಮೋ। ಪಸ್ಸದ್ಧಿಸಮ್ಬೋಜ್ಝಙ್ಗೋ ಧಮ್ಮೋ। ಸಮಾಧಿಸಮ್ಬೋಜ್ಝಙ್ಗೋ ಧಮ್ಮೋ। ಉಪೇಕ್ಖಾಸಮ್ಬೋಜ್ಝಙ್ಗೋ ಧಮ್ಮೋ। ಅಞ್ಞೋ ಸತಿಸಮ್ಬೋಜ್ಝಙ್ಗೋ ಧಮ್ಮೋ। ಅಞ್ಞೋ ಧಮ್ಮವಿಚಯಸಮ್ಬೋಜ್ಝಙ್ಗೋ ಧಮ್ಮೋ। ಅಞ್ಞೋ ವೀರಿಯಸಮ್ಬೋಜ್ಝಙ್ಗೋ ಧಮ್ಮೋ। ಅಞ್ಞೋ ಪೀತಿಸಮ್ಬೋಜ್ಝಙ್ಗೋ ಧಮ್ಮೋ। ಅಞ್ಞೋ ಪಸ್ಸದ್ಧಿಸಮ್ಬೋಜ್ಝಙ್ಗೋ ಧಮ್ಮೋ। ಅಞ್ಞೋ ಸಮಾಧಿಸಮ್ಬೋಜ್ಝಙ್ಗೋ ಧಮ್ಮೋ। ಅಞ್ಞೋ ಉಪೇಕ್ಖಾಸಮ್ಬೋಜ್ಝಙ್ಗೋ ಧಮ್ಮೋ। ಯೇನ ಞಾಣೇನ ಇಮೇ ನಾನಾ ಧಮ್ಮಾ ಞಾತಾ। ತೇನೇವ ಞಾಣೇನ ಇಮೇ ನಾನಾ ಧಮ್ಮಾ ಪಟಿವಿದಿತಾತಿ। ತೇನ ವುಚ್ಚತಿ ಧಮ್ಮನಾನತ್ತೇ ಪಞ್ಞಾ ಧಮ್ಮಪಟಿಸಮ್ಭಿದೇ ಞಾಣಂ।>
      text <ಉಪಟ್ಠಾನಟ್ಠೋ ಅತ್ಥೋ। ಪವಿಚಯಟ್ಠೋ ಅತ್ಥೋ। ಪಗ್ಗಹಟ್ಠೋ ಅತ್ಥೋ। ಫರಣಟ್ಠೋ ಅತ್ಥೋ। ಉಪಸಮಟ್ಠೋ ಅತ್ಥೋ। ಅವಿಕ್ಖೇಪಟ್ಠೋ ಅತ್ಥೋ। ಪಟಿಸಙ್ಖಾನಟ್ಠೋ ಅತ್ಥೋ। ಅಞ್ಞೋ ಉಪಟ್ಠಾನಟ್ಠೋ ಅತ್ಥೋ। ಅಞ್ಞೋ ಪವಿಚಯಟ್ಠೋ ಅತ್ಥೋ। ಅಞ್ಞೋ ಪಗ್ಗಹಟ್ಠೋ ಅತ್ಥೋ। ಅಞ್ಞೋ ಫರಣಟ್ಠೋ ಅತ್ಥೋ। ಅಞ್ಞೋ ಉಪಸಮಟ್ಠೋ ಅತ್ಥೋ। ಅಞ್ಞೋ ಅವಿಕ್ಖೇಪಟ್ಠೋ ಅತ್ಥೋ। ಅಞ್ಞೋ ಪಟಿಸಙ್ಖಾನಟ್ಠೋ ಅತ್ಥೋ। ಯೇನ ಞಾಣೇನ ಇಮೇ ನಾನಾ ಅತ್ಥಾ ಞಾತಾ। ತೇನೇವ ಞಾಣೇನ ಇಮೇ ನಾನಾ ಅತ್ಥಾ ಪಟಿವಿದಿತಾತಿ। ತೇನ ವುಚ್ಚತಿ ಅತ್ಥನಾನತ್ತೇ ಪಞ್ಞಾ ಅತ್ಥಪಟಿಸಮ್ಭಿದೇ ಞಾಣಂ।>
      text <ಸತ್ತ ಧಮ್ಮೇ ಸನ್ದಸ್ಸೇತುಂ ಬ್ಯಞ್ಜನನಿರುತ್ತಾಭಿಲಾಪಾ। ಸತ್ತ ಅತ್ಥೇ ಸನ್ದಸ್ಸೇತುಂ ಬ್ಯಞ್ಜನನಿರುತ್ತಾಭಿಲಾಪಾ। ಅಞ್ಞಾ ಧಮ್ಮನಿರುತ್ತಿಯೋ। ಅಞ್ಞಾ ಅತ್ಥನಿರುತ್ತಿಯೋ। ಯೇನ ಞಾಣೇನ ಇಮಾ ನಾನಾ ನಿರುತ್ತಿಯೋ ಞಾತಾ। ತೇನೇವ ಞಾಣೇನ ಇಮಾ ನಾನಾ ನಿರುತ್ತಿಯೋ ಪಟಿವಿದಿತಾತಿ। ತೇನ ವುಚ್ಚತಿ ನಿರುತ್ತಿನಾನತ್ತೇ ಪಞ್ಞಾ ನಿರುತ್ತಿಪಟಿಸಮ್ಭಿದೇ ಞಾಣಂ।>
      text <ಸತ್ತಸು ಧಮ್ಮೇಸು ಞಾಣಾನಿ। ಸತ್ತಸು ಅತ್ಥೇಸು ಞಾಣಾನಿ। ಚುದ್ದಸಸು ನಿರುತ್ತೀಸು ಞಾಣಾನಿ। ಅಞ್ಞಾನಿ ಧಮ್ಮೇಸು ಞಾಣಾನಿ। ಅಞ್ಞಾನಿ ಅತ್ಥೇಸು ಞಾಣಾನಿ। ಅಞ್ಞಾನಿ ನಿರುತ್ತೀಸು ಞಾಣಾನಿ। ಯೇನ ಞಾಣೇನ ಇಮೇ ನಾನಾ ಞಾಣಾ ಞಾತಾ। ತೇನೇವ ಞಾಣೇನ ಇಮೇ ನಾನಾ ಞಾಣಾ ಪಟಿವಿದಿತಾತಿ। ತೇನ ವುಚ್ಚತಿ ಪಟಿಭಾನನಾನತ್ತೇ ಪಞ್ಞಾ ಪಟಿಭಾನಪಟಿಸಮ್ಭಿದೇ ಞಾಣಂ।>
      text <ಸಮ್ಮಾದಿಟ್ಠಿ ಧಮ್ಮೋ। ಸಮ್ಮಾಸಙ್ಕಪ್ಪೋ ಧಮ್ಮೋ। ಸಮ್ಮಾವಾಚಾ ಧಮ್ಮೋ। ಸಮ್ಮಾಕಮ್ಮನ್ತೋ ಧಮ್ಮೋ। ಸಮ್ಮಾಆಜೀವೋ ಧಮ್ಮೋ। ಸಮ್ಮಾವಾಯಾಮೋ ಧಮ್ಮೋ। ಸಮ್ಮಾಸತಿ ಧಮ್ಮೋ। ಸಮ್ಮಾಸಮಾಧಿ ಧಮ್ಮೋ। ಅಞ್ಞೋ ಸಮ್ಮಾದಿಟ್ಠಿ ಧಮ್ಮೋ। ಅಞ್ಞೋ ಸಮ್ಮಾಸಙ್ಕಪ್ಪೋ ಧಮ್ಮೋ। ಅಞ್ಞೋ ಸಮ್ಮಾವಾಚಾ ಧಮ್ಮೋ। ಅಞ್ಞೋ ಸಮ್ಮಾಕಮ್ಮನ್ತೋ ಧಮ್ಮೋ। ಅಞ್ಞೋ ಸಮ್ಮಾಆಜೀವೋ ಧಮ್ಮೋ। ಅಞ್ಞೋ ಸಮ್ಮಾವಾಯಾಮೋ ಧಮ್ಮೋ। ಅಞ್ಞೋ ಸಮ್ಮಾಸತಿ ಧಮ್ಮೋ। ಅಞ್ಞೋ ಸಮ್ಮಾಸಮಾಧಿ ಧಮ್ಮೋ। ಯೇನ ಞಾಣೇನ ಇಮೇ ನಾನಾ ಧಮ್ಮಾ ಞಾತಾ। ತೇನೇವ ಞಾಣೇನ ಇಮೇ ನಾನಾ ಧಮ್ಮಾ ಪಟಿವಿದಿತಾತಿ। ತೇನ ವುಚ್ಚತಿ ಧಮ್ಮನಾನತ್ತೇ ಪಞ್ಞಾ ಧಮ್ಮಪಟಿಸಮ್ಭಿದೇ ಞಾಣಂ।>
      text <ದಸ್ಸನಟ್ಠೋ ಅತ್ಥೋ। ಅಭಿನಿರೋಪನಟ್ಠೋ ಅತ್ಥೋ। ಪರಿಗ್ಗಹಟ್ಠೋ ಅತ್ಥೋ। ಸಮುಟ್ಠಾನಟ್ಠೋ ಅತ್ಥೋ। ವೋದಾನಟ್ಠೋ ಅತ್ಥೋ। ಪಗ್ಗಹಟ್ಠೋ ಅತ್ಥೋ। ಉಪಟ್ಠಾನಟ್ಠೋ ಅತ್ಥೋ। ಅವಿಕ್ಖೇಪಟ್ಠೋ ಅತ್ಥೋ। ಅಞ್ಞೋ ದಸ್ಸನಟ್ಠೋ ಅತ್ಥೋ। ಅಞ್ಞೋ ಅಭಿನಿರೋಪನಟ್ಠೋ ಅತ್ಥೋ। ಅಞ್ಞೋ ಪರಿಗ್ಗಹಟ್ಠೋ ಅತ್ಥೋ। ಅಞ್ಞೋ ಸಮುಟ್ಠಾನಟ್ಠೋ ಅತ್ಥೋ। ಅಞ್ಞೋ ವೋದಾನಟ್ಠೋ ಅತ್ಥೋ। ಅಞ್ಞೋ ಪಗ್ಗಹಟ್ಠೋ ಅತ್ಥೋ। ಅಞ್ಞೋ ಉಪಟ್ಠಾನಟ್ಠೋ ಅತ್ಥೋ। ಅಞ್ಞೋ ಅವಿಕ್ಖೇಪಟ್ಠೋ ಅತ್ಥೋ। ಯೇನ ಞಾಣೇನ ಇಮೇ ನಾನಾ ಅತ್ಥಾ ಞಾತಾ ತೇನೇವ ಞಾಣೇನ ಇಮೇ ನಾನಾ ಅತ್ಥಾ ಪಟಿವಿದಿತಾತಿ। ತೇನ ವುಚ್ಚತಿ ಅತ್ಥನಾನತ್ತೇ ಪಞ್ಞಾ ಅತ್ಥಪಟಿಸಮ್ಭಿದೇ ಞಾಣಂ।>
      text <ಅಟ್ಠ ಧಮ್ಮೇ ಸನ್ದಸ್ಸೇತುಂ ಬ್ಯಞ್ಜನನಿರುತ್ತಾಭಿಲಾಪಾ। ಅಟ್ಠ ಅತ್ಥೇ ಸನ್ದಸ್ಸೇತುಂ ಬ್ಯಞ್ಜನನಿರುತ್ತಾಭಿಲಾಪಾ। ಅಞ್ಞಾ ಧಮ್ಮನಿರುತ್ತಿಯೋ। ಅಞ್ಞಾ ಅತ್ಥನಿರುತ್ತಿಯೋ। ಯೇನ ಞಾಣೇನ ಇಮಾ ನಾನಾ ನಿರುತ್ತಿಯೋ ಞಾತಾ। ತೇನೇವ ಞಾಣೇನ ಇಮಾ ನಾನಾ ನಿರುತ್ತಿಯೋ ಪಟಿವಿದಿತಾತಿ। ತೇನ ವುಚ್ಚತಿ ನಿರುತ್ತಿನಾನತ್ತೇ ಪಞ್ಞಾ ನಿರುತ್ತಿಪಟಿಸಮ್ಭಿದೇ ಞಾಣಂ।>
      text <ಅಟ್ಠಸು ಧಮ್ಮೇಸು ಞಾಣಾನಿ। ಅಟ್ಠಸು ಅತ್ಥೇಸು ಞಾಣಾನಿ ಸೋಳಸಸು ನಿರುತ್ತೀಸು ಞಾಣಾನಿ। ಅಞ್ಞಾನಿ ಧಮ್ಮೇಸು ಞಾಣಾನಿ। ಅಞ್ಞಾನಿ ಅತ್ಥೇಸು ಞಾಣಾನಿ। ಅಞ್ಞಾನಿ ನಿರುತ್ತೀಸು ಞಾಣಾನಿ। ಯೇನ ಞಾಣೇನ ಇಮೇ ನಾನಾ ಞಾಣಾ ಞಾತಾ। ತೇನೇವ ಞಾಣೇನ ಇಮೇ ನಾನಾ ಞಾಣಾ ಪಟಿವಿದಿತಾತಿ। ತೇನ ವುಚ್ಚತಿ ಪಟಿಭಾನನಾನತ್ತೇ ಪಞ್ಞಾ ಪಟಿಭಾನಪಟಿಸಮ್ಭಿದೇ ಞಾಣಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಅತ್ಥನಾನತ್ತೇ ಪಞ್ಞಾ ಅತ್ಥಪಟಿಸಮ್ಭಿದೇ ಞಾಣಂ। ಧಮ್ಮನಾನತ್ತೇ ಪಞ್ಞಾ ಧಮ್ಮಪಟಿಸಮ್ಭಿದೇ ಞಾಣಂ। ನಿರುತ್ತಿನಾನತ್ತೇ ಪಞ್ಞಾ ನಿರುತ್ತಿಪಟಿಸಮ್ಭಿದೇ ಞಾಣಂ। ಪಟಿಭಾನನಾನತ್ತೇ ಪಞ್ಞಾ ಪಟಿಭಾನಪಟಿಸಮ್ಭಿದೇ ಞಾಣಂ।>
      stand <ಪಟಿಸಮ್ಭಿದಾಞಾಣನಿದ್ದೇಸೋ ಅಟ್ಠವೀಸತಿಮೋ।>
    text <೨೯-೩೧॥ ಞಾಣತ್ತಯನಿದ್ದೇಸೋ>
      text <೭೮>, <ಕಥಂ ವಿಹಾರನಾನತ್ತೇ ಪಞ್ಞಾ ವಿಹಾರಟ್ಠೇ ಞಾಣಂ। ಸಮಾಪತ್ತಿನಾನತ್ತೇ ಪಞ್ಞಾ ಸಮಾಪತ್ತಟ್ಠೇ ಞಾಣಂ। ವಿಹಾರಸಮಾಪತ್ತಿನಾನತ್ತೇ ಪಞ್ಞಾ ವಿಹಾರಸಮಾಪತ್ತಟ್ಠೇ ಞಾಣಂ॥ ನಿಮಿತ್ತಂ ಭಯತೋ ಸಮ್ಪಸ್ಸಮಾನೋ ಅನಿಮಿತ್ತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ ಅನಿಮಿತ್ತೋ ವಿಹಾರೋ। ಪಣಿಧಿಂ ಭಯತೋ ಸಮ್ಪಸ್ಸಮಾನೋ ಅಪ್ಪಣಿಹಿತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ ಅಪ್ಪಣಿಹಿತೋ ವಿಹಾರೋ। ಅಭಿನಿವೇಸಂ ಭಯತೋ ಸಮ್ಪಸ್ಸಮಾನೋ ಸುಞ್ಞತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ ಸುಞ್ಞತೋ ವಿಹಾರೋ।>
      text <ನಿಮಿತ್ತಂ ಭಯತೋ ಸಮ್ಪಸ್ಸಮಾನೋ ಅನಿಮಿತ್ತೇ ಅಧಿಮುತ್ತತ್ತಾ ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಅನಿಮಿತ್ತಂ ಆವಜ್ಜಿತ್ವಾ ಸಮಾಪಜ್ಜತಿ ಅನಿಮಿತ್ತಾ ಸಮಾಪತ್ತಿ। ಪಣಿಧಿಂ ಭಯತೋ ಸಮ್ಪಸ್ಸಮಾನೋ ಅಪ್ಪಣಿಹಿತೇ ಅಧಿಮುತ್ತತ್ತಾ ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಅಪ್ಪಣಿಹಿತಂ ಆವಜ್ಜಿತ್ವಾ ಸಮಾಪಜ್ಜತಿ ಅಪ್ಪಣಿಹಿತಾ ಸಮಾಪತ್ತಿ। ಅಭಿನಿವೇಸಂ ಭಯತೋ ಸಮ್ಪಸ್ಸಮಾನೋ ಸುಞ್ಞತೇ ಅಧಿಮುತ್ತತ್ತಾ ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಸುಞ್ಞತಂ ಆವಜ್ಜಿತ್ವಾ ಸಮಾಪಜ್ಜತಿ ಸುಞ್ಞತಾ ಸಮಾಪತ್ತಿ।>
      text <ನಿಮಿತ್ತಂ ಭಯತೋ ಸಮ್ಪಸ್ಸಮಾನೋ ಅನಿಮಿತ್ತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ। ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಅನಿಮಿತ್ತಂ ಆವಜ್ಜಿತ್ವಾ ಸಮಾಪಜ್ಜತಿ ಅನಿಮಿತ್ತವಿಹಾರಸಮಾಪತ್ತಿ। ಪಣಿಧಿಂ ಭಯತೋ ಸಮ್ಪಸ್ಸಮಾನೋ ಅಪ್ಪಣಿಹಿತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ। ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಅಪ್ಪಣಿಹಿತಂ ಆವಜ್ಜಿತ್ವಾ ಸಮಾಪಜ್ಜತಿ ಅಪ್ಪಣಿಹಿತವಿಹಾರಸಮಾಪತ್ತಿ। ಅಭಿನಿವೇಸಂ ಭಯತೋ ಸಮ್ಪಸ್ಸಮಾನೋ ಸುಞ್ಞತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ। ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಸುಞ್ಞತಂ ಆವಜ್ಜಿತ್ವಾ ಸಮಾಪಜ್ಜತಿ ಸುಞ್ಞತವಿಹಾರಸಮಾಪತ್ತಿ।>
      text <೭೯>, <ರೂಪನಿಮಿತ್ತಂ ಭಯತೋ ಸಮ್ಪಸ್ಸಮಾನೋ ಅನಿಮಿತ್ತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ ಅನಿಮಿತ್ತೋ ವಿಹಾರೋ। ರೂಪಪಣಿಧಿಂ ಭಯತೋ ಸಮ್ಪಸ್ಸಮಾನೋ ಅಪ್ಪಣಿಹಿತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ ಅಪ್ಪಣಿಹಿತೋ ವಿಹಾರೋ। ರೂಪಾಭಿನಿವೇಸಂ ಭಯತೋ ಸಮ್ಪಸ್ಸಮಾನೋ ಸುಞ್ಞತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ ಸುಞ್ಞತೋ ವಿಹಾರೋ।>
      text <ರೂಪನಿಮಿತ್ತಂ ಭಯತೋ ಸಮ್ಪಸ್ಸಮಾನೋ ಅನಿಮಿತ್ತೇ ಅಧಿಮುತ್ತತ್ತಾ ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಅನಿಮಿತ್ತಂ ಆವಜ್ಜಿತ್ವಾ ಸಮಾಪಜ್ಜತಿ ಅನಿಮಿತ್ತಾ ಸಮಾಪತ್ತಿ। ರೂಪಪಣಿಧಿಂ ಭಯತೋ ಸಮ್ಪಸ್ಸಮಾನೋ ಅಪ್ಪಣಿಹಿತೇ ಅಧಿಮುತ್ತತ್ತಾ ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಅಪ್ಪಣಿಹಿತಂ ಆವಜ್ಜಿತ್ವಾ ಸಮಾಪಜ್ಜತಿ ಅಪ್ಪಣಿಹಿತಾ ಸಮಾಪತ್ತಿ। ರೂಪಾಭಿನಿವೇಸಂ ಭಯತೋ ಸಮ್ಪಸ್ಸಮಾನೋ ಸುಞ್ಞತೇ ಅಧಿಮುತ್ತತ್ತಾ ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಸುಞ್ಞತಂ ಆವಜ್ಜಿತ್ವಾ ಸಮಾಪಜ್ಜತಿ ಸುಞ್ಞತಾ ಸಮಾಪತ್ತಿ।>
      text <ರೂಪನಿಮಿತ್ತಂ ಭಯತೋ ಸಮ್ಪಸ್ಸಮಾನೋ ಅನಿಮಿತ್ತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ। ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಅನಿಮಿತ್ತಂ ಆವಜ್ಜಿತ್ವಾ ಸಮಾಪಜ್ಜತಿ ಅನಿಮಿತ್ತವಿಹಾರಸಮಾಪತ್ತಿ। ರೂಪಪಣಿಧಿಂ ಭಯತೋ ಸಮ್ಪಸ್ಸಮಾನೋ ಅಪ್ಪಣಿಹಿತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ। ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಅಪ್ಪಣಿಹಿತಂ ಆವಜ್ಜಿತ್ವಾ ಸಮಾಪಜ್ಜತಿ ಅಪ್ಪಣಿಹಿತವಿಹಾರಸಮಾಪತ್ತಿ। ರೂಪಾಭಿನಿವೇಸಂ ಭಯತೋ ಸಮ್ಪಸ್ಸಮಾನೋ ಸುಞ್ಞತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ। ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಸುಞ್ಞತಂ ಆವಜ್ಜಿತ್ವಾ ಸಮಾಪಜ್ಜತಿ ಸುಞ್ಞತವಿಹಾರಸಮಾಪತ್ತಿ।>
      text <ವೇದನಾನಿಮಿತ್ತಂ …ಪೇ॰… ಸಞ್ಞಾನಿಮಿತ್ತಂ… ಸಙ್ಖಾರನಿಮಿತ್ತಂ… ವಿಞ್ಞಾಣನಿಮಿತ್ತಂ… ಚಕ್ಖುನಿಮಿತ್ತಂ…ಪೇ॰… ಜರಾಮರಣನಿಮಿತ್ತಂ ಭಯತೋ ಸಮ್ಪಸ್ಸಮಾನೋ ಅನಿಮಿತ್ತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ ಅನಿಮಿತ್ತೋ ವಿಹಾರೋ। ಜರಾಮರಣಪಣಿಧಿಂ ಭಯತೋ ಸಮ್ಪಸ್ಸಮಾನೋ ಅಪ್ಪಣಿಹಿತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ ಅಪ್ಪಣಿಹಿತೋ ವಿಹಾರೋ। ಜರಾಮರಣಾಭಿನಿವೇಸಂ ಭಯತೋ ಸಮ್ಪಸ್ಸಮಾನೋ ಸುಞ್ಞತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ ಸುಞ್ಞತೋ ವಿಹಾರೋ।>
      text <ಜರಾಮರಣನಿಮಿತ್ತಂ ಭಯತೋ ಸಮ್ಪಸ್ಸಮಾನೋ ಅನಿಮಿತ್ತೇ ಅಧಿಮುತ್ತತ್ತಾ ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಅನಿಮಿತ್ತಂ ಆವಜ್ಜಿತ್ವಾ ಸಮಾಪಜ್ಜತಿ ಅನಿಮಿತ್ತಾ ಸಮಾಪತ್ತಿ। ಜರಾಮರಣಪಣಿಧಿಂ ಭಯತೋ ಸಮ್ಪಸ್ಸಮಾನೋ ಅಪ್ಪಣಿಹಿತೇ ಅಧಿಮುತ್ತತ್ತಾ ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಅಪ್ಪಣಿಹಿತಂ ಆವಜ್ಜಿತ್ವಾ ಸಮಾಪಜ್ಜತಿ ಅಪ್ಪಣಿಹಿತಾ ಸಮಾಪತ್ತಿ। ಜರಾಮರಣಾಭಿನಿವೇಸಂ ಭಯತೋ ಸಮ್ಪಸ್ಸಮಾನೋ ಸುಞ್ಞತೇ ಅಧಿಮುತ್ತತ್ತಾ ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಸುಞ್ಞತಂ ಆವಜ್ಜಿತ್ವಾ ಸಮಾಪಜ್ಜತಿ ಸುಞ್ಞತಾ ಸಮಾಪತ್ತಿ।>
      text <ಜರಾಮರಣನಿಮಿತ್ತಂ ಭಯತೋ ಸಮ್ಪಸ್ಸಮಾನೋ ಅನಿಮಿತ್ತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ। ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಅನಿಮಿತ್ತಂ ಆವಜ್ಜಿತ್ವಾ ಸಮಾಪಜ್ಜತಿ ಅನಿಮಿತ್ತವಿಹಾರಸಮಾಪತ್ತಿ। ಜರಾಮರಣಪಣಿಧಿಂ ಭಯತೋ ಸಮ್ಪಸ್ಸಮಾನೋ ಅಪ್ಪಣಿಹಿತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ। ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಅಪ್ಪಣಿಹಿತಂ ಆವಜ್ಜಿತ್ವಾ ಸಮಾಪಜ್ಜತಿ ಅಪ್ಪಣಿಹಿತವಿಹಾರಸಮಾಪತ್ತಿ। ಜರಾಮರಣಾಭಿನಿವೇಸಂ ಭಯತೋ ಸಮ್ಪಸ್ಸಮಾನೋ ಸುಞ್ಞತೇ ಅಧಿಮುತ್ತತ್ತಾ ಫುಸ್ಸ ಫುಸ್ಸ ವಯಂ ಪಸ್ಸತಿ। ಪವತ್ತಂ ಅಜ್ಝುಪೇಕ್ಖಿತ್ವಾ ನಿರೋಧಂ ನಿಬ್ಬಾನಂ ಸುಞ್ಞತಂ ಆವಜ್ಜಿತ್ವಾ ಸಮಾಪಜ್ಜತಿ ಸುಞ್ಞತವಿಹಾರಸಮಾಪತ್ತಿ। ಅಞ್ಞೋ ಅನಿಮಿತ್ತೋ ವಿಹಾರೋ। ಅಞ್ಞೋ ಅಪ್ಪಣಿಹಿತೋ ವಿಹಾರೋ। ಅಞ್ಞೋ ಸುಞ್ಞತೋ ವಿಹಾರೋ। ಅಞ್ಞಾ ಅನಿಮಿತ್ತಸಮಾಪತ್ತಿ। ಅಞ್ಞಾ ಅಪ್ಪಣಿಹಿತಸಮಾಪತ್ತಿ। ಅಞ್ಞಾ ಸುಞ್ಞತಸಮಾಪತ್ತಿ। ಅಞ್ಞಾ ಅನಿಮಿತ್ತಾ ವಿಹಾರಸಮಾಪತ್ತಿ। ಅಞ್ಞಾ ಅಪ್ಪಣಿಹಿತಾ ವಿಹಾರಸಮಾಪತ್ತಿ। ಅಞ್ಞಾ ಸುಞ್ಞತಾ ವಿಹಾರಸಮಾಪತ್ತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ವಿಹಾರನಾನತ್ತೇ ಪಞ್ಞಾ ವಿಹಾರಟ್ಠೇ ಞಾಣಂ। ಸಮಾಪತ್ತಿನಾನತ್ತೇ ಪಞ್ಞಾ ಸಮಾಪತ್ತಟ್ಠೇ ಞಾಣಂ। ವಿಹಾರಸಮಾಪತ್ತಿನಾನತ್ತೇ ಪಞ್ಞಾ ವಿಹಾರಸಮಾಪತ್ತಟ್ಠೇ ಞಾಣಂ।>
      stand <ಞಾಣತ್ತಯನಿದ್ದೇಸೋ ಏಕತಿಂಸತಿಮೋ।>
    text <೩೨॥ ಆನನ್ತರಿಕಸಮಾಧಿಞಾಣನಿದ್ದೇಸೋ>
      text <೮೦>, <ಕಥಂ ಅವಿಕ್ಖೇಪಪರಿಸುದ್ಧತ್ತಾ ಆಸವಸಮುಚ್ಛೇದೇ ಪಞ್ಞಾ ಆನನ್ತರಿಕಸಮಾಧಿಮ್ಹಿ ಞಾಣಂ॥ ನೇಕ್ಖಮ್ಮವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ। ತಸ್ಸ ಸಮಾಧಿಸ್ಸ ವಸೇನ ಉಪ್ಪಜ್ಜತಿ ಞಾಣಂ। ತೇನ ಞಾಣೇನ ಆಸವಾ ಖೀಯನ್ತಿ। ಇತಿ ಪಠಮಂ ಸಮಥೋ। ಪಚ್ಛಾ ಞಾಣಂ। ತೇನ ಞಾಣೇನ ಆಸವಾನಂ ಖಯೋ ಹೋತಿ। ತೇನ ವುಚ್ಚತಿ ಅವಿಕ್ಖೇಪಪರಿಸುದ್ಧತ್ತಾ ಆಸವಸಮುಚ್ಛೇದೇ ಪಞ್ಞಾ ಆನನ್ತರಿಕಸಮಾಧಿಮ್ಹಿ ಞಾಣಂ।>
      text <ಆಸವಾತಿ ಕತಮೇ ತೇ ಆಸವಾ॥ ಕಾಮಾಸವೋ। ಭವಾಸವೋ। ದಿಟ್ಠಾಸವೋ। ಅವಿಜ್ಜಾಸವೋ। ಕತ್ಥೇತೇ ಆಸವಾ ಖೀಯನ್ತಿ॥ ಸೋತಾಪತ್ತಿಮಗ್ಗೇನ ಅನವಸೇಸೋ ದಿಟ್ಠಾಸವೋ ಖೀಯತಿ। ಅಪಾಯಗಮನೀಯೋ ಕಾಮಾಸವೋ ಖೀಯತಿ। ಅಪಾಯಗಮನೀಯೋ ಭವಾಸವೋ ಖೀಯತಿ। ಅಪಾಯಗಮನೀಯೋ ಅವಿಜ್ಜಾಸವೋ ಖೀಯತಿ। ಏತ್ಥೇತೇ ಆಸವಾ ಖೀಯನ್ತಿ। ಸಕದಾಗಾಮಿಮಗ್ಗೇನ ಓಳಾರಿಕೋ ಕಾಮಾಸವೋ ಖೀಯತಿ। ತದೇಕಟ್ಠೋ ಭವಾಸವೋ ಖೀಯತಿ। ತದೇಕಟ್ಠೋ ಅವಿಜ್ಜಾಸವೋ ಖೀಯತಿ। ಏತ್ಥೇತೇ ಆಸವಾ ಖೀಯನ್ತಿ। ಅನಾಗಾಮಿಮಗ್ಗೇನ ಅನವಸೇಸೋ ಕಾಮಾಸವೋ ಖೀಯತಿ। ತದೇಕಟ್ಠೋ ಭವಾಸವೋ ಖೀಯತಿ। ತದೇಕಟ್ಠೋ ಅವಿಜ್ಜಾಸವೋ ಖೀಯತಿ। ಏತ್ಥೇತೇ ಆಸವಾ ಖೀಯನ್ತಿ। ಅರಹತ್ತಮಗ್ಗೇನ ಅನವಸೇಸೋ ಭವಾಸವೋ ಖೀಯತಿ। ಅನವಸೇಸೋ ಅವಿಜ್ಜಾಸವೋ ಖೀಯತಿ। ಏತ್ಥೇತೇ ಆಸವಾ ಖೀಯನ್ತಿ।>
      text <ಅಬ್ಯಾಪಾದವಸೇನ …ಪೇ॰… ಆಲೋಕಸಞ್ಞಾವಸೇನ… ಅವಿಕ್ಖೇಪವಸೇನ… ಧಮ್ಮವವತ್ಥಾನವಸೇನ… ಞಾಣವಸೇನ… ಪಾಮೋಜ್ಜವಸೇನ… ಪಠಮಜ್ಝಾನವಸೇನ… ದುತಿಯಜ್ಝಾನವಸೇನ… ತತಿಯಜ್ಝಾನವಸೇನ… ಚತುತ್ಥಜ್ಝಾನವಸೇನ… ಆಕಾಸಾನಞ್ಚಾಯತನಸಮಾಪತ್ತಿವಸೇನ… ವಿಞ್ಞಾಣಞ್ಚಾಯತನಸಮಾಪತ್ತಿವಸೇನ… ಆಕಿಞ್ಚಞ್ಞಾಯತನಸಮಾಪತ್ತಿವಸೇನ… ನೇವಸಞ್ಞಾನಾಸಞ್ಞಾಯತನಸಮಾಪತ್ತಿವಸೇನ… ಪಥವೀಕಸಿಣವಸೇನ… ಆಪೋಕಸಿಣವಸೇನ … ತೇಜೋಕಸಿಣವಸೇನ… ವಾಯೋಕಸಿಣವಸೇನ… ನೀಲಕಸಿಣವಸೇನ… ಪೀತಕಸಿಣವಸೇನ… ಲೋಹಿತಕಸಿಣವಸೇನ… ಓದಾತಕಸಿಣವಸೇನ… ಆಕಾಸಕಸಿಣವಸೇನ… ವಿಞ್ಞಾಣಕಸಿಣವಸೇನ… ಬುದ್ಧಾನುಸ್ಸತಿವಸೇನ… ಧಮ್ಮಾನುಸ್ಸತಿವಸೇನ… ಸಙ್ಘಾನುಸ್ಸತಿವಸೇನ… ಸೀಲಾನುಸ್ಸತಿವಸೇನ… ಚಾಗಾನುಸ್ಸತಿವಸೇನ… ದೇವತಾನುಸ್ಸತಿವಸೇನ… ಆನಾಪಾನಸ್ಸತಿವಸೇನ… ಮರಣಸ್ಸತಿವಸೇನ… ಕಾಯಗತಾಸತಿವಸೇನ… ಉಪಸಮಾನುಸ್ಸತಿವಸೇನ… ಉದ್ಧುಮಾತಕಸಞ್ಞಾವಸೇನ… ವಿನೀಲಕಸಞ್ಞಾವಸೇನ… ವಿಪುಬ್ಬಕಸಞ್ಞಾವಸೇನ… ವಿಚ್ಛಿದ್ದಕಸಞ್ಞಾವಸೇನ… ವಿಕ್ಖಾಯಿತಕಸಞ್ಞಾವಸೇನ… ವಿಕ್ಖಿತ್ತಕಸಞ್ಞಾವಸೇನ… ಹತವಿಕ್ಖಿತ್ತಕಸಞ್ಞಾವಸೇನ … ಲೋಹಿತಕಸಞ್ಞಾವಸೇನ… ಪುಳವಕಸಞ್ಞಾವಸೇನ… ಅಟ್ಠಿಕಸಞ್ಞಾವಸೇನ।>
      text <೮೧>, <ದೀಘಂ ಅಸ್ಸಾಸವಸೇನ…ಪೇ॰… ದೀಘಂ ಪಸ್ಸಾಸವಸೇನ… ರಸ್ಸಂ ಅಸ್ಸಾಸವಸೇನ… ರಸ್ಸಂ ಪಸ್ಸಾಸವಸೇನ… ಸಬ್ಬಕಾಯಪಟಿಸಂವೇದೀ ಅಸ್ಸಾಸವಸೇನ… ಸಬ್ಬಕಾಯಪಟಿಸಂವೇದೀ ಪಸ್ಸಾಸವಸೇನ… ಪಸ್ಸಮ್ಭಯಂ ಕಾಯಸಙ್ಖಾರಂ ಅಸ್ಸಾಸವಸೇನ… ಪಸ್ಸಮ್ಭಯಂ ಕಾಯಸಙ್ಖಾರಂ ಪಸ್ಸಾಸವಸೇನ… ಪೀತಿಪಟಿಸಂವೇದೀ ಅಸ್ಸಾಸವಸೇನ… ಪೀತಿಪಟಿಸಂವೇದೀ ಪಸ್ಸಾಸವಸೇನ… ಸುಖಪಟಿಸಂವೇದೀ ಅಸ್ಸಾಸವಸೇನ… ಸುಖಪಟಿಸಂವೇದೀ ಪಸ್ಸಾಸವಸೇನ… ಚಿತ್ತಸಙ್ಖಾರಪಟಿಸಂವೇದೀ ಅಸ್ಸಾಸವಸೇನ… ಚಿತ್ತಸಙ್ಖಾರಪಟಿಸಂವೇದೀ ಪಸ್ಸಾಸವಸೇನ… ಪಸ್ಸಮ್ಭಯಂ ಚಿತ್ತಸಙ್ಖಾರಂ ಅಸ್ಸಾಸವಸೇನ… ಪಸ್ಸಮ್ಭಯಂ ಚಿತ್ತಸಙ್ಖಾರಂ ಪಸ್ಸಾಸವಸೇನ… ಚಿತ್ತಪಟಿಸಂವೇದೀ ಅಸ್ಸಾಸವಸೇನ… ಚಿತ್ತಪಟಿಸಂವೇದೀ ಪಸ್ಸಾಸವಸೇನ… ಅಭಿಪ್ಪಮೋದಯಂ ಚಿತ್ತಂ ಅಸ್ಸಾಸವಸೇನ… ಅಭಿಪ್ಪಮೋದಯಂ ಚಿತ್ತಂ ಪಸ್ಸಾಸವಸೇನ… ಸಮಾದಹಂ ಚಿತ್ತಂ…ಪೇ॰… ವಿಮೋಚಯಂ ಚಿತ್ತಂ… ಅನಿಚ್ಚಾನುಪಸ್ಸೀ … ವಿರಾಗಾನುಪಸ್ಸೀ… ನಿರೋಧಾನುಪಸ್ಸೀ… ಪಟಿನಿಸ್ಸಗ್ಗಾನುಪಸ್ಸೀ ಅಸ್ಸಾಸವಸೇನ… ಪಟಿನಿಸ್ಸಗ್ಗಾನುಪಸ್ಸೀ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ। ತಸ್ಸ ಸಮಾಧಿಸ್ಸ ವಸೇನ ಉಪ್ಪಜ್ಜತಿ ಞಾಣಂ। ತೇನ ಞಾಣೇನ ಆಸವಾ ಖೀಯನ್ತಿ। ಇತಿ ಪಠಮಂ ಸಮಥೋ। ಪಚ್ಛಾ ಞಾಣಂ। ತೇನ ಞಾಣೇನ ಆಸವಾನಂ ಖಯೋ ಹೋತಿ। ತೇನ ವುಚ್ಚತಿ ಅವಿಕ್ಖೇಪಪರಿಸುದ್ಧತ್ತಾ ಆಸವಸಮುಚ್ಛೇದೇ ಪಞ್ಞಾ ಆನನ್ತರಿಕಸಮಾಧಿಮ್ಹಿ ಞಾಣಂ।>
      text <ಆಸವಾತಿ ಕತಮೇ ತೇ ಆಸವಾ॥ ಕಾಮಾಸವೋ। ಭವಾಸವೋ। ದಿಟ್ಠಾಸವೋ। ಅವಿಜ್ಜಾಸವೋ। ಕತ್ಥೇತೇ ಆಸವಾ ಖೀಯನ್ತಿ॥ ಸೋತಾಪತ್ತಿಮಗ್ಗೇನ ಅನವಸೇಸೋ ದಿಟ್ಠಾಸವೋ ಖೀಯತಿ। ಅಪಾಯಗಮನೀಯೋ ಕಾಮಾಸವೋ ಖೀಯತಿ। ಅಪಾಯಗಮನೀಯೋ ಭವಾಸವೋ ಖೀಯತಿ। ಅಪಾಯಗಮನೀಯೋ ಅವಿಜ್ಜಾಸವೋ ಖೀಯತಿ। ಏತ್ಥೇತೇ ಆಸವಾ ಖೀಯನ್ತಿ। ಸಕದಾಗಾಮಿಮಗ್ಗೇನ ಓಳಾರಿಕೋ ಕಾಮಾಸವೋ ಖೀಯತಿ। ತದೇಕಟ್ಠೋ ಭವಾಸವೋ ಖೀಯತಿ। ತದೇಕಟ್ಠೋ ಅವಿಜ್ಜಾಸವೋ ಖೀಯತಿ। ಏತ್ಥೇತೇ ಆಸವಾ ಖೀಯನ್ತಿ। ಅನಾಗಾಮಿಮಗ್ಗೇನ ಅನವಸೇಸೋ ಕಾಮಾಸವೋ ಖೀಯತಿ। ತದೇಕಟ್ಠೋ ಭವಾಸವೋ ಖೀಯತಿ। ತದೇಕಟ್ಠೋ ಅವಿಜ್ಜಾಸವೋ ಖೀಯತಿ। ಏತ್ಥೇತೇ ಆಸವಾ ಖೀಯನ್ತಿ। ಅರಹತ್ತಮಗ್ಗೇನ ಅನವಸೇಸೋ ಭವಾಸವೋ ಖೀಯತಿ। ಅನವಸೇಸೋ ಅವಿಜ್ಜಾಸವೋ ಖೀಯತಿ। ಏತ್ಥೇತೇ ಆಸವಾ ಖೀಯನ್ತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಅವಿಕ್ಖೇಪಪರಿಸುದ್ಧತ್ತಾ ಆಸವಸಮುಚ್ಛೇದೇ ಪಞ್ಞಾ ಆನನ್ತರಿಕಸಮಾಧಿಮ್ಹಿ ಞಾಣಂ।>
      stand <ಆನನ್ತರಿಕಸಮಾಧಿಞಾಣನಿದ್ದೇಸೋ ದ್ವತ್ತಿಂಸತಿಮೋ।>
    text <೩೩॥ ಅರಣವಿಹಾರಞಾಣನಿದ್ದೇಸೋ>
      text <೮೨>, <ಕಥಂ ದಸ್ಸನಾಧಿಪತೇಯ್ಯಂ ಸನ್ತೋ ಚ ವಿಹಾರಾಧಿಗಮೋ ಪಣೀತಾಧಿಮುತ್ತತಾ ಪಞ್ಞಾ ಅರಣವಿಹಾರೇ ಞಾಣಂ॥ ದಸ್ಸನಾಧಿಪತೇಯ್ಯನ್ತಿ ಅನಿಚ್ಚಾನುಪಸ್ಸನಾ ದಸ್ಸನಾಧಿಪತೇಯ್ಯಂ। ದುಕ್ಖಾನುಪಸ್ಸನಾ ದಸ್ಸನಾಧಿಪತೇಯ್ಯಂ। ಅನತ್ತಾನುಪಸ್ಸನಾ ದಸ್ಸನಾಧಿಪತೇಯ್ಯಂ। ರೂಪೇ ಅನಿಚ್ಚಾನುಪಸ್ಸನಾ ದಸ್ಸನಾಧಿಪತೇಯ್ಯಂ। ರೂಪೇ ದುಕ್ಖಾನುಪಸ್ಸನಾ ದಸ್ಸನಾಧಿಪತೇಯ್ಯಂ। ರೂಪೇ ಅನತ್ತಾನುಪಸ್ಸನಾ ದಸ್ಸನಾಧಿಪತೇಯ್ಯಂ। ವೇದನಾಯ…ಪೇ॰… ಸಞ್ಞಾಯ… ಸಙ್ಖಾರೇಸು… ವಿಞ್ಞಾಣೇ… ಚಕ್ಖುಸ್ಮಿಂ…ಪೇ॰… ಜರಾಮರಣೇ ಅನಿಚ್ಚಾನುಪಸ್ಸನಾ ದಸ್ಸನಾಧಿಪತೇಯ್ಯಂ। ಜರಾಮರಣೇ ದುಕ್ಖಾನುಪಸ್ಸನಾ ದಸ್ಸನಾಧಿಪತೇಯ್ಯಂ। ಜರಾಮರಣೇ ಅನತ್ತಾನುಪಸ್ಸನಾ ದಸ್ಸನಾಧಿಪತೇಯ್ಯಂ।>
      text <ಸನ್ತೋ ಚ ವಿಹಾರಾಧಿಗಮೋತಿ ಸುಞ್ಞತೋ ವಿಹಾರೋ ಸನ್ತೋ ವಿಹಾರಾಧಿಗಮೋ। ಅನಿಮಿತ್ತೋ ವಿಹಾರೋ ಸನ್ತೋ ವಿಹಾರಾಧಿಗಮೋ। ಅಪ್ಪಣಿಹಿತೋ ವಿಹಾರೋ ಸನ್ತೋ ವಿಹಾರಾಧಿಗಮೋ।>
      text <ಪಣೀತಾಧಿಮುತ್ತತಾತಿ ಸುಞ್ಞತೇ ಅಧಿಮುತ್ತತಾ ಪಣೀತಾಧಿಮುತ್ತತಾ। ಅನಿಮಿತ್ತೇ ಅಧಿಮುತ್ತತಾ ಪಣೀತಾಧಿಮುತ್ತತಾ। ಅಪ್ಪಣಿಹಿತೇ ಅಧಿಮುತ್ತತಾ ಪಣೀತಾಧಿಮುತ್ತತಾ।>
      text <ಅರಣವಿಹಾರೋತಿ ಪಠಮಂ ಝಾನಂ ಅರಣವಿಹಾರೋ। ದುತಿಯಂ ಝಾನಂ ಅರಣವಿಹಾರೋ। ತತಿಯಂ ಝಾನಂ ಅರಣವಿಹಾರೋ। ಚತುತ್ಥಂ ಝಾನಂ ಅರಣವಿಹಾರೋ। ಆಕಾಸಾನಞ್ಚಾಯತನಸಮಾಪತ್ತಿ ಅರಣವಿಹಾರೋ…ಪೇ॰… ನೇವಸಞ್ಞಾನಾಸಞ್ಞಾಯತನಸಮಾಪತ್ತಿ ಅರಣವಿಹಾರೋ।>
      text <ಅರಣವಿಹಾರೋತಿ ಕೇನಟ್ಠೇನ ಅರಣವಿಹಾರೋ॥ ಪಠಮೇನ ಝಾನೇನ ನೀವರಣೇ ಹರತೀತಿ ಅರಣವಿಹಾರೋ। ದುತಿಯೇನ ಝಾನೇನ ವಿತಕ್ಕವಿಚಾರೇ ಹರತೀತಿ ಅರಣವಿಹಾರೋ। ತತಿಯೇನ ಝಾನೇನ ಪೀತಿಂ ಹರತೀತಿ ಅರಣವಿಹಾರೋ। ಚತುತ್ಥೇನ ಝಾನೇನ ಸುಖದುಕ್ಖೇ ಹರತೀತಿ ಅರಣವಿಹಾರೋ। ಆಕಾಸಾನಞ್ಚಾಯತನಸಮಾಪತ್ತಿಯಾ ರೂಪಸಞ್ಞಂ ಪಟಿಘಸಞ್ಞಂ ನಾನತ್ತಸಞ್ಞಂ ಹರತೀತಿ ಅರಣವಿಹಾರೋ। ವಿಞ್ಞಾಣಞ್ಚಾಯತನಸಮಾಪತ್ತಿಯಾ ಆಕಾಸಾನಞ್ಚಾಯತನಸಞ್ಞಂ ಹರತೀತಿ ಅರಣವಿಹಾರೋ। ಆಕಿಞ್ಚಞ್ಞಾಯತನಸಮಾಪತ್ತಿಯಾ ವಿಞ್ಞಾಣಞ್ಚಾಯತನಸಞ್ಞಂ ಹರತೀತಿ ಅರಣವಿಹಾರೋ। ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಯಾ ಆಕಿಞ್ಚಞ್ಞಾಯತನಸಞ್ಞಂ ಹರತೀತಿ ಅರಣವಿಹಾರೋ। ಅಯಂ ಅರಣವಿಹಾರೋ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ದಸ್ಸನಾಧಿಪತೇಯ್ಯಂ ಸನ್ತೋ ಚ ವಿಹಾರಾಧಿಗಮೋ ಪಣೀತಾಧಿಮುತ್ತತಾ ಪಞ್ಞಾ ಅರಣವಿಹಾರೇ ಞಾಣಂ।>
      stand <ಅರಣವಿಹಾರಞಾಣನಿದ್ದೇಸೋ ತೇತ್ತಿಂಸತಿಮೋ।>
    text <೩೪॥ ನಿರೋಧಸಮಾಪತ್ತಿಞಾಣನಿದ್ದೇಸೋ>
      text <೮೩>, <ಕಥಂ ದ್ವೀಹಿ ಬಲೇಹಿ ಸಮನ್ನಾಗತತ್ತಾ ತಯೋ ಚ ಸಙ್ಖಾರಾನಂ ಪಟಿಪ್ಪಸ್ಸದ್ಧಿಯಾ ಸೋಳಸಹಿ ಞಾಣಚರಿಯಾಹಿ ನವಹಿ ಸಮಾಧಿಚರಿಯಾಹಿ ವಸಿಭಾವತಾ ಪಞ್ಞಾ ನಿರೋಧಸಮಾಪತ್ತಿಯಾ ಞಾಣಂ॥>
      text <ದ್ವೀಹಿ ಬಲೇಹೀತಿ ದ್ವೇ ಬಲಾನಿ ಸಮಥಬಲಂ। ವಿಪಸ್ಸನಾಬಲಂ। ಕತಮಂ ಸಮಥಬಲಂ॥ ನೇಕ್ಖಮ್ಮವಸೇನ ಚಿತ್ತಸ್ಸೇಕಗ್ಗತಾ ಅವಿಕ್ಖೇಪೋ ಸಮಥಬಲಂ। ಅಬ್ಯಾಪಾದವಸೇನ ಚಿತ್ತಸ್ಸೇಕಗ್ಗತಾ ಅವಿಕ್ಖೇಪೋ ಸಮಥಬಲಂ। ಆಲೋಕಸಞ್ಞಾವಸೇನ ಚಿತ್ತಸ್ಸೇಕಗ್ಗತಾ ಅವಿಕ್ಖೇಪೋ ಸಮಥಬಲಂ। ಅವಿಕ್ಖೇಪವಸೇನ ಚಿತ್ತಸ್ಸೇಕಗ್ಗತಾ ಅವಿಕ್ಖೇಪೋ ಸಮಥಬಲಂ…ಪೇ॰… ಪಟಿನಿಸ್ಸಗ್ಗಾನುಪಸ್ಸೀ ಅಸ್ಸಾಸವಸೇನ ಚಿತ್ತಸ್ಸೇಕಗ್ಗತಾ ಅವಿಕ್ಖೇಪೋ ಸಮಥಬಲಂ। ಪಟಿನಿಸ್ಸಗ್ಗಾನುಪಸ್ಸೀ ಪಸ್ಸಾಸವಸೇನ ಚಿತ್ತಸ್ಸೇಕಗ್ಗತಾ ಅವಿಕ್ಖೇಪೋ ಸಮಥಬಲಂ।>
      text <ಸಮಥಬಲನ್ತಿ ಕೇನಟ್ಠೇನ ಸಮಥಬಲಂ॥ ಪಠಮೇನ ಝಾನೇನ ನೀವರಣೇ ನ ಕಮ್ಪತೀತಿ ಸಮಥಬಲಂ। ದುತಿಯೇನ ಝಾನೇನ ವಿತಕ್ಕವಿಚಾರೇ ನ ಕಮ್ಪತೀತಿ ಸಮಥಬಲಂ। ತತಿಯೇನ ಝಾನೇನ ಪೀತಿಯಾ ನ ಕಮ್ಪತೀತಿ ಸಮಥಬಲಂ। ಚತುತ್ಥೇನ ಝಾನೇನ ಸುಖದುಕ್ಖೇ ನ ಕಮ್ಪತೀತಿ ಸಮಥಬಲಂ। ಆಕಾಸಾನಞ್ಚಾಯತನಸಮಾಪತ್ತಿಯಾ ರೂಪಸಞ್ಞಾಯ ಪಟಿಘಸಞ್ಞಾಯ ನಾನತ್ತಸಞ್ಞಾಯ ನ ಕಮ್ಪತೀತಿ ಸಮಥಬಲಂ। ವಿಞ್ಞಾಣಞ್ಚಾಯತನಸಮಾಪತ್ತಿಯಾ ಆಕಾಸಾನಞ್ಚಾಯತನಸಞ್ಞಾಯ ನ ಕಮ್ಪತೀತಿ ಸಮಥಬಲಂ। ಆಕಿಞ್ಚಞ್ಞಾಯತನಸಮಾಪತ್ತಿಯಾ ವಿಞ್ಞಾಣಞ್ಚಾಯತನಸಞ್ಞಾಯ ನ ಕಮ್ಪತೀತಿ ಸಮಥಬಲಂ। ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಯಾ ಆಕಿಞ್ಚಞ್ಞಾಯತನಸಞ್ಞಾಯ ನ ಕಮ್ಪತೀತಿ ಸಮಥಬಲಂ। ಉದ್ಧಚ್ಚೇ ಚ ಉದ್ಧಚ್ಚಸಹಗತಕಿಲೇಸೇ ಚ ಖನ್ಧೇ ಚ ನ ಕಮ್ಪತಿ ನ ಚಲತಿ ನ ವೇಧತೀತಿ ಸಮಥಬಲಂ। ಇದಂ ಸಮಥಬಲಂ।>
      text <ಕತಮಂ ವಿಪಸ್ಸನಾಬಲಂ॥ ಅನಿಚ್ಚಾನುಪಸ್ಸನಾ ವಿಪಸ್ಸನಾಬಲಂ। ದುಕ್ಖಾನುಪಸ್ಸನಾ ವಿಪಸ್ಸನಾಬಲಂ। ಅನತ್ತಾನುಪಸ್ಸನಾ ವಿಪಸ್ಸನಾಬಲಂ। ನಿಬ್ಬಿದಾನುಪಸ್ಸನಾ ವಿಪಸ್ಸನಾಬಲಂ। ವಿರಾಗಾನುಪಸ್ಸನಾ ವಿಪಸ್ಸನಾಬಲಂ। ನಿರೋಧಾನುಪಸ್ಸನಾ ವಿಪಸ್ಸನಾಬಲಂ। ಪಟಿನಿಸ್ಸಗ್ಗಾನುಪಸ್ಸನಾ ವಿಪಸ್ಸನಾಬಲಂ। ರೂಪೇ ಅನಿಚ್ಚಾನುಪಸ್ಸನಾ ವಿಪಸ್ಸನಾಬಲಂ …ಪೇ॰… ರೂಪೇ ಪಟಿನಿಸ್ಸಗ್ಗಾನುಪಸ್ಸನಾ ವಿಪಸ್ಸನಾಬಲಂ। ವೇದನಾಯ…ಪೇ॰… ಸಞ್ಞಾಯ… ಸಙ್ಖಾರೇಸು… ವಿಞ್ಞಾಣೇ… ಚಕ್ಖುಸ್ಮಿಂ…ಪೇ॰… ಜರಾಮರಣೇ ಅನಿಚ್ಚಾನುಪಸ್ಸನಾ ವಿಪಸ್ಸನಾಬಲಂ…ಪೇ॰… ಜರಾಮರಣೇ ಪಟಿನಿಸ್ಸಗ್ಗಾನುಪಸ್ಸನಾ ವಿಪಸ್ಸನಾಬಲಂ।>
      text <ವಿಪಸ್ಸನಾಬಲನ್ತಿ ಕೇನಟ್ಠೇನ ವಿಪಸ್ಸನಾಬಲಂ॥ ಅನಿಚ್ಚಾನುಪಸ್ಸನಾಯ ನಿಚ್ಚಸಞ್ಞಾಯ ನ ಕಮ್ಪತೀತಿ ವಿಪಸ್ಸನಾಬಲಂ। ದುಕ್ಖಾನುಪಸ್ಸನಾಯ ಸುಖಸಞ್ಞಾಯ ನ ಕಮ್ಪತೀತಿ ವಿಪಸ್ಸನಾಬಲಂ। ಅನತ್ತಾನುಪಸ್ಸನಾಯ ಅತ್ತಸಞ್ಞಾಯ ನ ಕಮ್ಪತೀತಿ ವಿಪಸ್ಸನಾಬಲಂ। ನಿಬ್ಬಿದಾನುಪಸ್ಸನಾಯ ನನ್ದಿಯಾ ನ ಕಮ್ಪತೀತಿ ವಿಪಸ್ಸನಾಬಲಂ। ವಿರಾಗಾನುಪಸ್ಸನಾಯ ರಾಗೇ ನ ಕಮ್ಪತೀತಿ ವಿಪಸ್ಸನಾಬಲಂ। ನಿರೋಧಾನುಪಸ್ಸನಾಯ ಸಮುದಯೇ ನ ಕಮ್ಪತೀತಿ ವಿಪಸ್ಸನಾಬಲಂ। ಪಟಿನಿಸ್ಸಗ್ಗಾನುಪಸ್ಸನಾಯ ಆದಾನೇ ನ ಕಮ್ಪತೀತಿ ವಿಪಸ್ಸನಾಬಲಂ। ಅವಿಜ್ಜಾಯ ಚ ಅವಿಜ್ಜಾ ಸಹಗತಕಿಲೇಸೇ ಚ ಖನ್ಧೇ ಚ ನ ಕಮ್ಪತಿ ನ ಚಲತಿ ನ ವೇಧತೀತಿ ವಿಪಸ್ಸನಾಬಲಂ। ಇದಂ ವಿಪಸ್ಸನಾಬಲಂ।>
      text <ತಯೋ ಚ ಸಙ್ಖಾರಾನಂ ಪಟಿಪ್ಪಸ್ಸದ್ಧಿಯಾತಿ ಕತಮೇಸಂ ತಿಣ್ಣನ್ನಂ ಸಙ್ಖಾರಾನಂ ಪಟಿಪ್ಪಸ್ಸದ್ಧಿಯಾ॥ ದುತಿಯಂ ಝಾನಂ ಸಮಾಪನ್ನಸ್ಸ ವಿತಕ್ಕವಿಚಾರಾ ವಚೀಸಙ್ಖಾರಾ ಪಟಿಪ್ಪಸ್ಸದ್ಧಾ ಹೋನ್ತಿ। ಚತುತ್ಥಂ ಝಾನಂ ಸಮಾಪನ್ನಸ್ಸ ಅಸ್ಸಾಸಪಸ್ಸಾಸಾ ಕಾಯಸಙ್ಖಾರಾ ಪಟಿಪ್ಪಸ್ಸದ್ಧಾ ಹೋನ್ತಿ। ಸಞ್ಞಾವೇದಯಿತನಿರೋಧಂ ಸಮಾಪನ್ನಸ್ಸ ಸಞ್ಞಾ ಚ ವೇದನಾ ಚ ಚಿತ್ತಸಙ್ಖಾರಾ ಪಟಿಪ್ಪಸ್ಸದ್ಧಾ ಹೋನ್ತಿ। ಇಮೇಸಂ ತಿಣ್ಣನ್ನಂ ಸಙ್ಖಾರಾನಂ ಪಟಿಪ್ಪಸ್ಸದ್ಧಿಯಾ।>
      text <೮೪>, <ಸೋಳಸಹಿ ಞಾಣಚರಿಯಾಹೀತಿ ಕತಮಾಹಿ ಸೋಳಸಹಿ ಞಾಣಚರಿಯಾಹಿ॥ ಅನಿಚ್ಚಾನುಪಸ್ಸನಾ ಞಾಣಚರಿಯಾ। ದುಕ್ಖಾನುಪಸ್ಸನಾ ಞಾಣಚರಿಯಾ। ಅನತ್ತಾನುಪಸ್ಸನಾ ಞಾಣಚರಿಯಾ। ನಿಬ್ಬಿದಾನುಪಸ್ಸನಾ ಞಾಣಚರಿಯಾ। ವಿರಾಗಾನುಪಸ್ಸನಾ ಞಾಣಚರಿಯಾ। ನಿರೋಧಾನುಪಸ್ಸನಾ ಞಾಣಚರಿಯಾ। ಪಟಿನಿಸ್ಸಗ್ಗಾನುಪಸ್ಸನಾ ಞಾಣಚರಿಯಾ। ವಿವಟ್ಟನಾನುಪಸ್ಸನಾ ಞಾಣಚರಿಯಾ। ಸೋತಾಪತ್ತಿಮಗ್ಗೋ ಞಾಣಚರಿಯಾ। ಸೋತಾಪತ್ತಿಫಲಸಮಾಪತ್ತಿ ಞಾಣಚರಿಯಾ। ಸಕದಾಗಾಮಿಮಗ್ಗೋ ಞಾಣಚರಿಯಾ। ಸಕದಾಗಾಮಿಫಲಸಮಾಪತ್ತಿ ಞಾಣಚರಿಯಾ। ಅನಾಗಾಮಿಮಗ್ಗೋ ಞಾಣಚರಿಯಾ। ಅನಾಗಾಮಿಫಲಸಮಾಪತ್ತಿ ಞಾಣಚರಿಯಾ। ಅರಹತ್ತಮಗ್ಗೋ ಞಾಣಚರಿಯಾ। ಅರಹತ್ತಫಲಸಮಾಪತ್ತಿ ಞಾಣಚರಿಯಾ ಇಮಾಹಿ ಸೋಳಸಹಿ ಞಾಣಚರಿಯಾಹಿ।>
      text <೮೫>, <ನವಹಿ ಸಮಾಧಿಚರಿಯಾಹೀತಿ ಕತಮಾಹಿ ನವಹಿ ಸಮಾಧಿಚರಿಯಾಹಿ॥ ಪಠಮಂ ಝಾನಂ ಸಮಾಧಿಚರಿಯಾ। ದುತಿಯಂ ಝಾನಂ ಸಮಾಧಿಚರಿಯಾ। ತತಿಯಂ ಝಾನಂ ಸಮಾಧಿಚರಿಯಾ। ಚತುತ್ಥಂ ಝಾನಂ ಸಮಾಧಿಚರಿಯಾ। ಆಕಾಸಾನಞ್ಚಾಯತನಸಮಾಪತ್ತಿ…ಪೇ॰… ವಿಞ್ಞಾಣಞ್ಚಾಯತನಸಮಾಪತ್ತಿ… ಆಕಿಞ್ಚಞ್ಞಾಯತನಸಮಾಪತ್ತಿ… ನೇವಸಞ್ಞಾನಾಸಞ್ಞಾಯತನಸಮಾಪತ್ತಿ ಸಮಾಧಿಚರಿಯಾ। ಪಠಮಂ ಝಾನಂ ಪಟಿಲಾಭತ್ಥಾಯ ವಿತಕ್ಕೋ ಚ ವಿಚಾರೋ ಚ ಪೀತಿ ಚ ಸುಖಞ್ಚ ಚಿತ್ತೇಕಗ್ಗತಾ ಚ…ಪೇ॰… ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಂ ಪಟಿಲಾಭತ್ಥಾಯ ವಿತಕ್ಕೋ ಚ ವಿಚಾರೋ ಚ ಪೀತಿ ಚ ಸುಖಞ್ಚ ಚಿತ್ತೇಕಗ್ಗತಾ ಚ ಇಮಾಹಿ ನವಹಿ ಸಮಾಧಿಚರಿಯಾಹಿ।>
      text <ವಸೀತಿ ಪಞ್ಚ ವಸಿಯೋ। ಆವಜ್ಜನವಸೀ। ಸಮಾಪಜ್ಜನವಸೀ। ಅಧಿಟ್ಠಾನವಸೀ। ವುಟ್ಠಾನವಸೀ। ಪಚ್ಚವೇಕ್ಖಣಾವಸೀ। ಪಠಮಂ ಝಾನಂ ಯತ್ಥಿಚ್ಛಕಂ ಯದಿಚ್ಛಕಂ ಯಾವತಿಚ್ಛಕಂ ಆವಜ್ಜತಿ। ಆವಜ್ಜನಾಯ ದನ್ಧಾಯಿತತ್ತಂ ನತ್ಥೀತಿ ಆವಜ್ಜನವಸೀ। ಪಠಮಂ ಝಾನಂ ಯತ್ಥಿಚ್ಛಕಂ ಯದಿಚ್ಛಕಂ ಯಾವತಿಚ್ಛಕಂ ಸಮಾಪಜ್ಜತಿ। ಸಮಾಪಜ್ಜನಾಯ ದನ್ಧಾಯಿತತ್ತಂ ನತ್ಥೀತಿ ಸಮಾಪಜ್ಜನವಸೀ। ಪಠಮಂ ಝಾನಂ ಯತ್ಥಿಚ್ಛಕಂ ಯದಿಚ್ಛಕಂ ಯಾವತಿಚ್ಛಕಂ ಅಧಿಟ್ಠಾತಿ। ಅಧಿಟ್ಠಾನೇ ದನ್ಧಾಯಿತತ್ತಂ ನತ್ಥೀತಿ ಅಧಿಟ್ಠಾನವಸೀ। ಪಠಮಂ ಝಾನಂ ಯತ್ಥಿಚ್ಛಕಂ ಯದಿಚ್ಛಕಂ ಯಾವತಿಚ್ಛಕಂ ವುಟ್ಠಾತಿ। ವುಟ್ಠಾನೇ ದನ್ಧಾಯಿತತ್ತಂ ನತ್ಥೀತಿ ವುಟ್ಠಾನವಸೀ। ಪಠಮಂ ಝಾನಂ ಯತ್ಥಿಚ್ಛಕಂ ಯದಿಚ್ಛಕಂ ಯಾವತಿಚ್ಛಕಂ ಪಚ್ಚವೇಕ್ಖತಿ। ಪಚ್ಚವೇಕ್ಖಣಾಯ ದನ್ಧಾಯಿತತ್ತಂ ನತ್ಥೀತಿ ಪಚ್ಚವೇಕ್ಖಣಾವಸೀ।>
      text <ದುತಿಯಂ ಝಾನಂ…ಪೇ॰… ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಂ ಯತ್ಥಿಚ್ಛಕಂ ಯದಿಚ್ಛಕಂ ಯಾವತಿಚ್ಛಕಂ ಆವಜ್ಜತಿ। ಆವಜ್ಜನಾಯ ದನ್ಧಾಯಿತತ್ತಂ ನತ್ಥೀತಿ ಆವಜ್ಜನವಸೀ। ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಂ ಯತ್ಥಿಚ್ಛಕಂ ಯದಿಚ್ಛಕಂ ಯಾವತಿಚ್ಛಕಂ ಸಮಾಪಜ್ಜತಿ…ಪೇ॰… ಅಧಿಟ್ಠಾತಿ… ವುಟ್ಠಾತಿ… ಪಚ್ಚವೇಕ್ಖತಿ। ಪಚ್ಚವೇಕ್ಖಣಾಯ ದನ್ಧಾಯಿತತ್ತಂ ನತ್ಥೀತಿ ಪಚ್ಚವೇಕ್ಖಣಾವಸೀ। ಇಮಾ ಪಞ್ಚ ವಸಿಯೋ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ದ್ವೀಹಿ ಬಲೇಹಿ ಸಮನ್ನಾಗತತ್ತಾ ತಯೋ ಚ ಸಙ್ಖಾರಾನಂ ಪಟಿಪಸ್ಸದ್ಧಿಯಾ ಸೋಳಸಹಿ ಞಾಣಚರಿಯಾಹಿ ನವಹಿ ಸಮಾಧಿಚರಿಯಾಹಿ ವಸೀಭಾವತಾ ಪಞ್ಞಾ ನಿರೋಧಸಮಾಪತ್ತಿಯಾ ಞಾಣಂ।>
      stand <ನಿರೋಧಸಮಾಪತ್ತಿಞಾಣನಿದ್ದೇಸೋ ಚತುತ್ತಿಂಸತಿಮೋ।>
    text <೩೫॥ ಪರಿನಿಬ್ಬಾನಞಾಣನಿದ್ದೇಸೋ>
      text <೮೬>, <ಕಥಂ ಸಮ್ಪಜಾನಸ್ಸ ಪವತ್ತಪರಿಯಾದಾನೇ ಪಞ್ಞಾ ಪರಿನಿಬ್ಬಾನೇ ಞಾಣಂ॥ ಇಧ ಸಮ್ಪಜಾನೋ ನೇಕ್ಖಮ್ಮೇನ ಕಾಮಚ್ಛನ್ದಸ್ಸ ಪವತ್ತಂ ಪರಿಯಾದಿಯತಿ। ಅಬ್ಯಾಪಾದೇನ ಬ್ಯಾಪಾದಸ್ಸ ಪವತ್ತಂ ಪರಿಯಾದಿಯತಿ। ಆಲೋಕಸಞ್ಞಾಯ ಥಿನಮಿದ್ಧಸ್ಸ ಪವತ್ತಂ ಪರಿಯಾದಿಯತಿ। ಅವಿಕ್ಖೇಪೇನ ಉದ್ಧಚ್ಚಸ್ಸ ಪವತ್ತಂ ಪರಿಯಾದಿಯತಿ। ಧಮ್ಮವವತ್ಥಾನೇನ ವಿಚಿಕಿಚ್ಛಾಯ…ಪೇ॰… ಞಾಣೇನ ಅವಿಜ್ಜಾಯ… ಪಾಮೋಜ್ಜೇನ ಅರತಿಯಾ … ಪಠಮೇನ ಝಾನೇನ ನೀವರಣಾನಂ ಪವತ್ತಂ ಪರಿಯಾದಿಯತಿ…ಪೇ॰… ಅರಹತ್ತಮಗ್ಗೇನ ಸಬ್ಬಕಿಲೇಸಾನಂ ಪವತ್ತಂ ಪರಿಯಾದಿಯತಿ।>
      text <ಅಥ ವಾ ಪನ ಸಮ್ಪಜಾನಸ್ಸ ಅನುಪಾದಿಸೇಸಾಯ ನಿಬ್ಬಾನಧಾತುಯಾ ಪರಿನಿಬ್ಬಾಯನ್ತಸ್ಸ ಇದಞ್ಚೇವ ಚಕ್ಖುಪವತ್ತಂ ಪರಿಯಾದಿಯತಿ। ಅಞ್ಞಞ್ಚ ಚಕ್ಖುಪವತ್ತಂ ನ ಉಪ್ಪಜ್ಜತಿ। ಇದಞ್ಚೇವ ಸೋತಪವತ್ತಂ…ಪೇ॰… ಘಾನಪವತ್ತಂ… ಜಿವ್ಹಾಪವತ್ತಂ… ಕಾಯಪವತ್ತಂ… ಮನೋಪವತ್ತಂ ಪರಿಯಾದಿಯತಿ। ಅಞ್ಞಞ್ಚ ಮನೋಪವತ್ತಂ ನ ಉಪ್ಪಜ್ಜತಿ। ಇದಂ ಸಮ್ಪಜಾನಸ್ಸ ಪವತ್ತಪರಿಯಾದಾನೇ ಪಞ್ಞಾ ಪರಿನಿಬ್ಬಾನೇ ಞಾಣಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಸಮ್ಪಜಾನಸ್ಸ ಪವತ್ತಪರಿಯಾದಾನೇ ಪಞ್ಞಾ ಪರಿನಿಬ್ಬಾನೇ ಞಾಣಂ।>
      stand <ಪರಿನಿಬ್ಬಾನಞಾಣನಿದ್ದೇಸೋ ಪಞ್ಚತಿಂಸತಿಮೋ।>
    text <೩೬॥ ಸಮಸೀಸಟ್ಠಞಾಣನಿದ್ದೇಸೋ>
      text <೮೭>, <ಕಥಂ ಸಬ್ಬಧಮ್ಮಾನಂ ಸಮ್ಮಾ ಸಮುಚ್ಛೇದೇ ನಿರೋಧೇ ಚ ಅನುಪಟ್ಠಾನತಾ ಪಞ್ಞಾ ಸಮಸೀಸಟ್ಠೇ ಞಾಣಂ॥ ಸಬ್ಬಧಮ್ಮಾನನ್ತಿ ಪಞ್ಚಕ್ಖನ್ಧಾ। ದ್ವಾದಸಾಯತನಾನಿ। ಅಟ್ಠಾರಸ ಧಾತುಯೋ। ಕುಸಲಾ ಧಮ್ಮಾ। ಅಕುಸಲಾ ಧಮ್ಮಾ। ಅಬ್ಯಾಕತಾ ಧಮ್ಮಾ। ಕಾಮಾವಚರಾ ಧಮ್ಮಾ। ರೂಪಾವಚರಾ ಧಮ್ಮಾ। ಅರೂಪಾವಚರಾ ಧಮ್ಮಾ। ಅಪರಿಯಾಪನ್ನಾ ಧಮ್ಮಾ। ಸಮ್ಮಾ ಸಮುಚ್ಛೇದೇತಿ ನೇಕ್ಖಮ್ಮೇನ ಕಾಮಚ್ಛನ್ದಂ ಸಮ್ಮಾ ಸಮುಚ್ಛಿನ್ದತಿ। ಅಬ್ಯಾಪಾದೇನ ಬ್ಯಾಪಾದಂ ಸಮ್ಮಾ ಸಮುಚ್ಛಿನ್ದತಿ। ಆಲೋಕಸಞ್ಞಾಯ ಥಿನಮಿದ್ಧಂ ಸಮ್ಮಾ ಸಮುಚ್ಛಿನ್ದತಿ। ಅವಿಕ್ಖೇಪೇನ ಉದ್ಧಚ್ಚಂ ಸಮ್ಮಾ ಸಮುಚ್ಛಿನ್ದತಿ। ಧಮ್ಮವವತ್ಥಾನೇನ ವಿಚಿಕಿಚ್ಛಂ ಸಮ್ಮಾ ಸಮುಚ್ಛಿನ್ದತಿ। ಞಾಣೇನ ಅವಿಜ್ಜಂ ಸಮ್ಮಾ ಸಮುಚ್ಛಿನ್ದತಿ। ಪಾಮೋಜ್ಜೇನ ಅರತಿಂ ಸಮ್ಮಾ ಸಮುಚ್ಛಿನ್ದತಿ। ಪಠಮೇನ ಝಾನೇನ ನೀವರಣೇ ಸಮ್ಮಾ ಸಮುಚ್ಛಿನ್ದತಿ…ಪೇ॰… ಅರಹತ್ತಮಗ್ಗೇನ ಸಬ್ಬಕಿಲೇಸೇ ಸಮ್ಮಾ ಸಮುಚ್ಛಿನ್ದತಿ।>
      text <ನಿರೋಧೇತಿ ನೇಕ್ಖಮ್ಮೇನ ಕಾಮಚ್ಛನ್ದಂ ನಿರೋಧೇತಿ। ಅಬ್ಯಾಪಾದೇನ ಬ್ಯಾಪಾದಂ ನಿರೋಧೇತಿ। ಆಲೋಕಸಞ್ಞಾಯ ಥಿನಮಿದ್ಧಂ ನಿರೋಧೇತಿ। ಅವಿಕ್ಖೇಪೇನ ಉದ್ಧಚ್ಚಂ ನಿರೋಧೇತಿ। ಧಮ್ಮವವತ್ಥಾನೇನ ವಿಚಿಕಿಚ್ಛಂ ನಿರೋಧೇತಿ। ಞಾಣೇನ ಅವಿಜ್ಜಂ ನಿರೋಧೇತಿ। ಪಾಮೋಜ್ಜೇನ ಅರತಿಂ ನಿರೋಧೇತಿ। ಪಠಮೇನ ಝಾನೇನ ನೀವರಣೇ ನಿರೋಧೇತಿ…ಪೇ॰… ಅರಹತ್ತಮಗ್ಗೇನ ಸಬ್ಬಕಿಲೇಸೇ ನಿರೋಧೇತಿ।>
      text <ಅನುಪಟ್ಠಾನತಾತಿ ನೇಕ್ಖಮ್ಮಂ ಪಟಿಲದ್ಧಸ್ಸ ಕಾಮಚ್ಛನ್ದೋ ನ ಉಪಟ್ಠಾತಿ। ಅಬ್ಯಾಪಾದಂ ಪಟಿಲದ್ಧಸ್ಸ ಬ್ಯಾಪಾದೋ ನ ಉಪಟ್ಠಾತಿ। ಆಲೋಕಸಞ್ಞಂ ಪಟಿಲದ್ಧಸ್ಸ ಥಿನಮಿದ್ಧಂ ನ ಉಪಟ್ಠಾತಿ। ಅವಿಕ್ಖೇಪಂ ಪಟಿಲದ್ಧಸ್ಸ ಉದ್ಧಚ್ಚಂ ನ ಉಪಟ್ಠಾತಿ। ಧಮ್ಮವವತ್ಥಾನಂ ಪಟಿಲದ್ಧಸ್ಸ ವಿಚಿಕಿಚ್ಛಾ ನ ಉಪಟ್ಠಾತಿ। ಞಾಣಂ ಪಟಿಲದ್ಧಸ್ಸ ಅವಿಜ್ಜಾ ನ ಉಪಟ್ಠಾತಿ। ಪಾಮೋಜ್ಜಂ ಪಟಿಲದ್ಧಸ್ಸ ಅರತಿ ನ ಉಪಟ್ಠಾತಿ। ಪಠಮಂ ಝಾನಂ ಪಟಿಲದ್ಧಸ್ಸ ನೀವರಣಾ ನ ಉಪಟ್ಠಹನ್ತಿ…ಪೇ॰… ಅರಹತ್ತಮಗ್ಗಂ ಪಟಿಲದ್ಧಸ್ಸ ಸಬ್ಬಕಿಲೇಸಾ ನ ಉಪಟ್ಠಹನ್ತಿ।>
      text <ಸಮನ್ತಿ ಕಾಮಚ್ಛನ್ದಸ್ಸ ಪಹೀನತ್ತಾ ನೇಕ್ಖಮ್ಮಂ ಸಮಂ। ಬ್ಯಾಪಾದಸ್ಸ ಪಹೀನತ್ತಾ ಅಬ್ಯಾಪಾದೋ ಸಮಂ। ಥಿನಮಿದ್ಧಸ್ಸ ಪಹೀನತ್ತಾ ಆಲೋಕಸಞ್ಞಾ ಸಮಂ। ಉದ್ಧಚ್ಚಸ್ಸ ಪಹೀನತ್ತಾ ಅವಿಕ್ಖೇಪೋ ಸಮಂ। ವಿಚಿಕಿಚ್ಛಾಯ ಪಹೀನತ್ತಾ ಧಮ್ಮವವತ್ಥಾನಂ ಸಮಂ। ಅವಿಜ್ಜಾಯ ಪಹೀನತ್ತಾ ಞಾಣಂ ಸಮಂ। ಅರತಿಯಾ ಪಹೀನತ್ತಾ ಪಾಮೋಜ್ಜಂ ಸಮಂ। ನೀವರಣಾನಂ ಪಹೀನತ್ತಾ ಪಠಮಂ ಝಾನಂ ಸಮಂ…ಪೇ॰… ಸಬ್ಬಕಿಲೇಸಾನಂ ಪಹೀನತ್ತಾ ಅರಹತ್ತಮಗ್ಗೋ ಸಮಂ।>
      text <ಸೀಸನ್ತಿ ತೇರಸ ಸೀಸಾನಿ ಪಲಿಬೋಧಸೀಸಞ್ಚ ತಣ್ಹಾ। ವಿನಿಬನ್ಧನಸೀಸಞ್ಚ ಮಾನೋ। ಪರಾಮಾಸಸೀಸಞ್ಚ ದಿಟ್ಠಿ। ವಿಕ್ಖೇಪಸೀಸಞ್ಚ ಉದ್ಧಚ್ಚಂ। ಸಂಕಿಲೇಸಸೀಸಞ್ಚ ಅವಿಜ್ಜಾ। ಅಧಿಮೋಕ್ಖಸೀಸಞ್ಚ ಸದ್ಧಾ। ಪಗ್ಗಹಸೀಸಞ್ಚ ವೀರಿಯಂ। ಉಪಟ್ಠಾನಸೀಸಞ್ಚ ಸತಿ। ಅವಿಕ್ಖೇಪಸೀಸಞ್ಚ ಸಮಾಧಿ। ದಸ್ಸನಸೀಸಞ್ಚ ಪಞ್ಞಾ। ಪವತ್ತಸೀಸಞ್ಚ ಜೀವಿತಿನ್ದ್ರಿಯಂ। ಗೋಚರಸೀಸಞ್ಚ ವಿಮೋಕ್ಖೋ। ಸಙ್ಖಾರಸೀಸಞ್ಚ ನಿರೋಧೋ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಸಬ್ಬಧಮ್ಮಾನಂ ಸಮ್ಮಾ ಸಮುಚ್ಛೇದೇ ನಿರೋಧೇ ಚ ಅನುಪಟ್ಠಾನತಾ ಪಞ್ಞಾ ಸಮಸೀಸಟ್ಠೇ ಞಾಣಂ।>
      stand <ಸಮಸೀಸಟ್ಠಞಾಣನಿದ್ದೇಸೋ ಛತ್ತಿಂಸತಿಮೋ।>
    text <೩೭॥ ಸಲ್ಲೇಖಟ್ಠಞಾಣನಿದ್ದೇಸೋ>
      text <೮೮>, <ಕಥಂ ಪುಥುನಾನತ್ತೇಕತ್ತತೇಜಪರಿಯಾದಾನೇ ಪಞ್ಞಾ ಸಲ್ಲೇಖಟ್ಠೇ ಞಾಣಂ॥ ಪುಥೂತಿ ರಾಗೋ ಪುಥು। ದೋಸೋ ಪುಥು। ಮೋಹೋ ಪುಥು। ಕೋಧೋ…ಪೇ॰… ಉಪನಾಹೋ… ಮಕ್ಖೋ… ಪಳಾಸೋ… ಇಸ್ಸಾ… ಮಚ್ಛರಿಯಂ… ಮಾಯಾ… ಸಾಠೇಯ್ಯಂ… ಥಮ್ಭೋ… ಸಾರಮ್ಭೋ… ಮಾನೋ… ಅತಿಮಾನೋ… ಮದೋ… ಪಮಾದೋ… ಸಬ್ಬೇ ಕಿಲೇಸಾ… ಸಬ್ಬೇ ದುಚ್ಚರಿತಾ… ಸಬ್ಬೇ ಅಭಿಸಙ್ಖಾರಾ… ಸಬ್ಬೇ ಭವಗಾಮಿಕಮ್ಮಾ।>
      text <ನಾನತ್ತೇಕತ್ತನ್ತಿ ಕಾಮಚ್ಛನ್ದೋ ನಾನತ್ತಂ। ನೇಕ್ಖಮ್ಮಂ ಏಕತ್ತಂ। ಬ್ಯಾಪಾದೋ ನಾನತ್ತಂ। ಅಬ್ಯಾಪಾದೋ ಏಕತ್ತಂ। ಥಿನಮಿದ್ಧಂ ನಾನತ್ತಂ। ಆಲೋಕಸಞ್ಞಾ ಏಕತ್ತಂ। ಉದ್ಧಚ್ಚಂ ನಾನತ್ತಂ। ಅವಿಕ್ಖೇಪೋ ಏಕತ್ತಂ। ವಿಚಿಕಿಚ್ಛಾ ನಾನತ್ತಂ। ಧಮ್ಮವವತ್ಥಾನಂ ಏಕತ್ತಂ। ಅವಿಜ್ಜಾ ನಾನತ್ತಂ। ಞಾಣಂ ಏಕತ್ತಂ। ಅರತಿ ನಾನತ್ತಂ। ಪಾಮೋಜ್ಜಂ ಏಕತ್ತಂ। ನೀವರಣಾ ನಾನತ್ತಂ। ಪಠಮಂ ಝಾನಂ ಏಕತ್ತಂ…ಪೇ॰… ಸಬ್ಬೇ ಕಿಲೇಸಾ ನಾನತ್ತಂ। ಅರಹತ್ತಮಗ್ಗೋ ಏಕತ್ತಂ।>
      text <ತೇಜೋತಿ ಪಞ್ಚ ತೇಜಾ ಚರಣತೇಜೋ। ಗುಣತೇಜೋ। ಪಞ್ಞಾತೇಜೋ। ಪುಞ್ಞತೇಜೋ। ಧಮ್ಮತೇಜೋ। ಚರಣತೇಜೇನ ತೇಜಿತತ್ತಾ ದುಸ್ಸೀಲ್ಯತೇಜಂ ಪರಿಯಾದಿಯತಿ। ಗುಣತೇಜೇನ ತೇಜಿತತ್ತಾ ಅಗುಣತೇಜಂ ಪರಿಯಾದಿಯತಿ। ಪಞ್ಞಾತೇಜೇನ ತೇಜಿತತ್ತಾ ದುಪ್ಪಞ್ಞತೇಜಂ ಪರಿಯಾದಿಯತಿ। ಪುಞ್ಞತೇಜೇನ ತೇಜಿತತ್ತಾ ಅಪುಞ್ಞತೇಜಂ ಪರಿಯಾದಿಯತಿ। ಧಮ್ಮತೇಜೇನ ತೇಜಿತತ್ತಾ ಅಧಮ್ಮತೇಜಂ ಪರಿಯಾದಿಯತಿ।>
      text <ಸಲ್ಲೇಖೋತಿ ಕಾಮಚ್ಛನ್ದೋ ಅಸಲ್ಲೇಖೋ। ನೇಕ್ಖಮ್ಮಂ ಸಲ್ಲೇಖೋ। ಬ್ಯಾಪಾದೋ ಅಸಲ್ಲೇಖೋ। ಅಬ್ಯಾಪಾದೋ ಸಲ್ಲೇಖೋ। ಥಿನಮಿದ್ಧಂ ಅಸಲ್ಲೇಖೋ। ಆಲೋಕಸಞ್ಞಾ ಸಲ್ಲೇಖೋ। ಉದ್ಧಚ್ಚಂ ಅಸಲ್ಲೇಖೋ। ಅವಿಕ್ಖೇಪೋ ಸಲ್ಲೇಖೋ। ವಿಚಿಕಿಚ್ಛಾ ಅಸಲ್ಲೇಖೋ। ಧಮ್ಮವವತ್ಥಾನಂ ಸಲ್ಲೇಖೋ। ಅವಿಜ್ಜಾ ಅಸಲ್ಲೇಖೋ। ಞಾಣಂ ಸಲ್ಲೇಖೋ। ಅರತಿ ಅಸಲ್ಲೇಖೋ। ಪಾಮೋಜ್ಜಂ ಸಲ್ಲೇಖೋ। ನೀವರಣಾ ಅಸಲ್ಲೇಖೋ। ಪಠಮಂ ಝಾನಂ ಸಲ್ಲೇಖೋ…ಪೇ॰… ಸಬ್ಬಕಿಲೇಸಾ ಅಸಲ್ಲೇಖೋ। ಅರಹತ್ತಮಗ್ಗೋ ಸಲ್ಲೇಖೋ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಪುಥುನಾನತ್ತತೇಜಪರಿಯಾದಾನೇ ಪಞ್ಞಾ ಸಲ್ಲೇಖಟ್ಠೇ ಞಾಣಂ।>
      stand <ಸಲ್ಲೇಖಟ್ಠಞಾಣನಿದ್ದೇಸೋ ಸತ್ತತಿಂಸತಿಮೋ।>
    text <೩೮॥ ವೀರಿಯಾರಮ್ಭಞಾಣನಿದ್ದೇಸೋ>
      text <೮೯>, <ಕಥಂ ಅಸಲ್ಲೀನತ್ತಪಹಿತತ್ತಪಗ್ಗಹಟ್ಠೇ ಪಞ್ಞಾ ವೀರಿಯಾರಮ್ಭೇ ಞಾಣಂ॥ ಅನುಪ್ಪನ್ನಾನಂ ಪಾಪಕಾನಂ ಅಕುಸಲಾನಂ ಧಮ್ಮಾನಂ ಅನುಪ್ಪಾದಾಯ ಅಸಲ್ಲೀನತ್ತಪಹಿತತ್ತಪಗ್ಗಹಟ್ಠೇ ಪಞ್ಞಾ ವೀರಿಯಾರಮ್ಭೇ ಞಾಣಂ। ಉಪ್ಪನ್ನಾನಂ ಪಾಪಕಾನಂ ಅಕುಸಲಾನಂ ಧಮ್ಮಾನಂ ಪಹಾನಾಯ ಅಸಲ್ಲೀನತ್ತಪಹಿತತ್ತಪಗ್ಗಹಟ್ಠೇ ಪಞ್ಞಾ ವೀರಿಯಾರಮ್ಭೇ ಞಾಣಂ। ಅನುಪ್ಪನ್ನಾನಂ ಕುಸಲಾನಂ ಧಮ್ಮಾನಂ ಉಪ್ಪಾದಾಯ ಅಸಲ್ಲೀನತ್ತಪಹಿತತ್ತಪಗ್ಗಹಟ್ಠೇ ಪಞ್ಞಾ ವೀರಿಯಾರಮ್ಭೇ ಞಾಣಂ। ಉಪ್ಪನ್ನಾನಂ ಕುಸಲಾನಂ ಧಮ್ಮಾನಂ ಠಿತಿಯಾ ಅಸಮ್ಮೋಸಾಯ ಭಿಯ್ಯೋಭಾವಾಯ ವೇಪುಲ್ಲಾಯ ಭಾವನಾಯ ಪಾರಿಪೂರಿಯಾ ಅಸಲ್ಲೀನತ್ತಪಹಿತತ್ತಪಗ್ಗಹಟ್ಠೇ ಪಞ್ಞಾ ವೀರಿಯಾರಮ್ಭೇ ಞಾಣಂ।>
      text <ಅನುಪ್ಪನ್ನಸ್ಸ ಕಾಮಚ್ಛನ್ದಸ್ಸ ಅನುಪ್ಪಾದಾಯ ಅಸಲ್ಲೀನತ್ತಪಹಿತತ್ತಪಗ್ಗಹಟ್ಠೇ ಪಞ್ಞಾ ವೀರಿಯಾರಮ್ಭೇ ಞಾಣಂ। ಉಪ್ಪನ್ನಸ್ಸ ಕಾಮಚ್ಛನ್ದಸ್ಸ ಪಹಾನಾಯ ಅಸಲ್ಲೀನತ್ತಪಹಿತತ್ತಪಗ್ಗಹಟ್ಠೇ ಪಞ್ಞಾ ವೀರಿಯಾರಮ್ಭೇ ಞಾಣಂ। ಅನುಪ್ಪನ್ನಸ್ಸ ನೇಕ್ಖಮ್ಮಸ್ಸ ಉಪ್ಪಾದಾಯ ಅಸಲ್ಲೀನತ್ತಪಹಿತತ್ತಪಗ್ಗಹಟ್ಠೇ ಪಞ್ಞಾ ವೀರಿಯಾರಮ್ಭೇ ಞಾಣಂ। ಉಪ್ಪನ್ನಸ್ಸ ನೇಕ್ಖಮ್ಮಸ್ಸ ಠಿತಿಯಾ ಅಸಮ್ಮೋಸಾಯ ಭಿಯ್ಯೋಭಾವಾಯ ವೇಪುಲ್ಲಾಯ ಭಾವನಾಯ ಪಾರಿಪೂರಿಯಾ ಅಸಲ್ಲೀನತ್ತಪಹಿತತ್ತಪಗ್ಗಹಟ್ಠೇ ಪಞ್ಞಾ ವೀರಿಯಾರಮ್ಭೇ ಞಾಣಂ…ಪೇ॰…।>
      text <ಅನುಪ್ಪನ್ನಾನಂ ಸಬ್ಬಕಿಲೇಸಾನಂ ಅನುಪ್ಪಾದಾಯ ಅಸಲ್ಲೀನತ್ತಪಹಿತತ್ತಪಗ್ಗಹಟ್ಠೇ ಪಞ್ಞಾ ವೀರಿಯಾರಮ್ಭೇ ಞಾಣಂ। ಉಪ್ಪನ್ನಾನಂ ಸಬ್ಬಕಿಲೇಸಾನಂ ಪಹಾನಾಯ ಅಸಲ್ಲೀನತ್ತಪಹಿತತ್ತಪಗ್ಗಹಟ್ಠೇ ಪಞ್ಞಾ ವೀರಿಯಾರಮ್ಭೇ ಞಾಣಂ…ಪೇ॰… ಅನುಪ್ಪನ್ನಸ್ಸ ಅರಹತ್ತಮಗ್ಗಸ್ಸ ಉಪ್ಪಾದಾಯ ಅಸಲ್ಲೀನತ್ತಪಹಿತತ್ತಪಗ್ಗಹಟ್ಠೇ ಪಞ್ಞಾ ವೀರಿಯಾರಮ್ಭೇ ಞಾಣಂ। ಉಪ್ಪನ್ನಸ್ಸ ಅರಹತ್ತಮಗ್ಗಸ್ಸ ಠಿತಿಯಾ ಅಸಮ್ಮೋಸಾಯ ಭಿಯ್ಯೋಭಾವಾಯ ವೇಪುಲ್ಲಾಯ ಭಾವನಾಯ ಪಾರಿಪೂರಿಯಾ ಅಸಲ್ಲೀನತ್ತಪಹಿತತ್ತಪಗ್ಗಹಟ್ಠೇ ಪಞ್ಞಾ ವೀರಿಯಾರಮ್ಭೇ ಞಾಣಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಅಸಲ್ಲೀನತ್ತಪಹಿತತ್ತಪಗ್ಗಹಟ್ಠೇ ಪಞ್ಞಾ ವೀರಿಯಾರಮ್ಭೇ ಞಾಣಂ।>
      stand <ವೀರಿಯಾರಮ್ಭಞಾಣನಿದ್ದೇಸೋ ಅಟ್ಠತಿಂಸತಿಮೋ।>
    text <೩೯॥ ಅತ್ಥಸನ್ದಸ್ಸನಞಾಣನಿದ್ದೇಸೋ>
      text <೯೦>, <ಕಥಂ ನಾನಾಧಮ್ಮಪ್ಪಕಾಸನತಾ ಪಞ್ಞಾ ಅತ್ಥಸನ್ದಸ್ಸನೇ ಞಾಣಂ॥ ನಾನಾಧಮ್ಮಾತಿ ಪಞ್ಚಕ್ಖನ್ಧಾ। ದ್ವಾದಸಾಯತನಾನಿ। ಅಟ್ಠಾರಸ ಧಾತುಯೋ। ಕುಸಲಾ ಧಮ್ಮಾ। ಅಕುಸಲಾ ಧಮ್ಮಾ। ಅಬ್ಯಾಕತಾ ಧಮ್ಮಾ। ಕಾಮಾವಚರಾ ಧಮ್ಮಾ। ರೂಪಾವಚರಾ ಧಮ್ಮಾ। ಅರೂಪಾವಚರಾ ಧಮ್ಮಾ। ಅಪರಿಯಾಪನ್ನಾ ಧಮ್ಮಾ।>
      text <ಪಕಾಸನತಾತಿ ರೂಪಂ ಅನಿಚ್ಚತೋ ಪಕಾಸೇತಿ। ರೂಪಂ ದುಕ್ಖತೋ ಪಕಾಸೇತಿ। ರೂಪಂ ಅನತ್ತತೋ ಪಕಾಸೇತಿ। ವೇದನಂ…ಪೇ॰… ಸಞ್ಞಂ… ಸಙ್ಖಾರೇ… ವಿಞ್ಞಾಣಂ… ಚಕ್ಖುಂ…ಪೇ॰… ಜರಾಮರಣಂ ಅನಿಚ್ಚತೋ ಪಕಾಸೇತಿ। ಜರಾಮರಣಂ ದುಕ್ಖತೋ ಪಕಾಸೇತಿ। ಜರಾಮರಣಂ ಅನತ್ತತೋ ಪಕಾಸೇತಿ।>
      text <ಅತ್ಥಸನ್ದಸ್ಸನೇತಿ ಕಾಮಚ್ಛನ್ದಂ ಪಜಹನ್ತೋ ನೇಕ್ಖಮ್ಮತ್ಥಂ ಸನ್ದಸ್ಸೇತಿ। ಬ್ಯಾಪಾದಂ ಪಜಹನ್ತೋ ಅಬ್ಯಾಪಾದತ್ಥಂ ಸನ್ದಸ್ಸೇತಿ। ಥಿನಮಿದ್ಧಂ ಪಜಹನ್ತೋ ಆಲೋಕಸಞ್ಞತ್ಥಂ ಸನ್ದಸ್ಸೇತಿ। ಉದ್ಧಚ್ಚಂ ಪಜಹನ್ತೋ ಅವಿಕ್ಖೇಪತ್ಥಂ ಸನ್ದಸ್ಸೇತಿ। ವಿಚಿಕಿಚ್ಛಂ ಪಜಹನ್ತೋ ಧಮ್ಮವವತ್ಥಾನತ್ಥಂ ಸನ್ದಸ್ಸೇತಿ। ಅವಿಜ್ಜಂ ಪಜಹನ್ತೋ ಞಾಣತ್ಥಂ ಸನ್ದಸ್ಸೇತಿ। ಅರತಿಂ ಪಜಹನ್ತೋ ಪಾಮೋಜ್ಜತ್ಥಂ ಸನ್ದಸ್ಸೇತಿ। ನೀವರಣೇ ಪಜಹನ್ತೋ ಪಠಮಝಾನತ್ಥಂ ಸನ್ದಸ್ಸೇತಿ …ಪೇ॰… ಸಬ್ಬಕಿಲೇಸೇ ಪಜಹನ್ತೋ ಅರಹತ್ತಮಗ್ಗತ್ಥಂ ಸನ್ದಸ್ಸೇತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ನಾನಾಧಮ್ಮಪಕಾಸನತಾ ಪಞ್ಞಾ ಅತ್ಥಸನ್ದಸ್ಸನೇ ಞಾಣಂ।>
      stand <ಅತ್ಥಸನ್ದಸ್ಸನಞಾಣನಿದ್ದೇಸೋ ನವತಿಂಸತಿಮೋ।>
    text <೪೦॥ ದಸ್ಸನವಿಸುದ್ಧಿಞಾಣನಿದ್ದೇಸೋ>
      text <೯೧>, <ಕಥಂ ಸಬ್ಬಧಮ್ಮಾನಂ ಏಕಸಙ್ಗಹತಾನಾನತ್ತೇಕತ್ತಪಟಿವೇಧೇ ಪಞ್ಞಾ ದಸ್ಸನವಿಸುದ್ಧಿಞಾಣಂ॥ ಸಬ್ಬಧಮ್ಮಾನನ್ತಿ ಪಞ್ಚಕ್ಖನ್ಧಾ…ಪೇ॰… ಅಪರಿಯಾಪನ್ನಾ ಧಮ್ಮಾ।>
      text <ಏಕಸಙ್ಗಹತಾತಿ ದ್ವಾದಸಹಿ ಆಕಾರೇಹಿ ಸಬ್ಬೇ ಧಮ್ಮಾ ಏಕಸಙ್ಗಹಿತಾ। ತಥಟ್ಠೇನ। ಅನತ್ತಟ್ಠೇನ। ಸಚ್ಚಟ್ಠೇನ। ಪಟಿವೇಧಟ್ಠೇನ। ಅಭಿಜಾನನಟ್ಠೇನ। ಪರಿಜಾನನಟ್ಠೇನ। ಧಮ್ಮಟ್ಠೇನ। ಧಾತುಟ್ಠೇನ। ಞಾತಟ್ಠೇನ। ಸಚ್ಛಿಕಿರಿಯಟ್ಠೇನ। ಫುಸನಟ್ಠೇನ। ಅಭಿಸಮಯಟ್ಠೇನ ಇಮೇಹಿ ದ್ವಾದಸಹಿ ಆಕಾರೇಹಿ ಸಬ್ಬೇ ಧಮ್ಮಾ ಏಕಸಙ್ಗಹಿತಾ।>
      text <ನಾನತ್ತೇಕತ್ತನ್ತಿ ಕಾಮಚ್ಛನ್ದೋ ನಾನತ್ತಂ। ನೇಕ್ಖಮ್ಮಂ ಏಕತ್ತಂ…ಪೇ॰… ಸಬ್ಬಕಿಲೇಸಾ ನಾನತ್ತಂ। ಅರಹತ್ತಮಗ್ಗೋ ಏಕತ್ತಂ।>
      text <ಪಟಿವೇಧೇತಿ ದುಕ್ಖಸಚ್ಚಂ ಪರಿಞ್ಞಾಪಟಿವೇಧಂ ಪಟಿವಿಜ್ಝತಿ। ಸಮುದಯಸಚ್ಚಂ ಪಹಾನಪಟಿವೇಧಂ ಪಟಿವಿಜ್ಝತಿ। ನಿರೋಧಸಚ್ಚಂ ಸಚ್ಛಿಕಿರಿಯಾಪಟಿವೇಧಂ ಪಟಿವಿಜ್ಝತಿ। ಮಗ್ಗಸಚ್ಚಂ ಭಾವನಾಪಟಿವೇಧಂ ಪಟಿವಿಜ್ಝತಿ।>
      text <ದಸ್ಸನವಿಸುದ್ಧೀತಿ ಸೋತಾಪತ್ತಿಮಗ್ಗಕ್ಖಣೇ ದಸ್ಸನಂ ವಿಸುಜ್ಝತಿ। ಸೋತಾಪತ್ತಿಫಲಕ್ಖಣೇ ದಸ್ಸನಂ ವಿಸುದ್ಧಂ। ಸಕದಾಗಾಮಿಮಗ್ಗಕ್ಖಣೇ ದಸ್ಸನಂ ವಿಸುಜ್ಝತಿ। ಸಕದಾಗಾಮಿಫಲಕ್ಖಣೇ ದಸ್ಸನಂ ವಿಸುದ್ಧಂ। ಅನಾಗಾಮಿಮಗ್ಗಕ್ಖಣೇ ದಸ್ಸನಂ ವಿಸುಜ್ಝತಿ। ಅನಾಗಾಮಿಫಲಕ್ಖಣೇ ದಸ್ಸನಂ ವಿಸುದ್ಧಂ। ಅರಹತ್ತಮಗ್ಗಕ್ಖಣೇ ದಸ್ಸನಂ ವಿಸುಜ್ಝತಿ। ಅರಹತ್ತಫಲಕ್ಖಣೇ ದಸ್ಸನಂ ವಿಸುದ್ಧಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಸಬ್ಬಧಮ್ಮಾನಂ ಏಕಸಙ್ಗಹತಾನಾನತ್ತೇಕತ್ತಪಟಿವೇಧೇ ಪಞ್ಞಾ ದಸ್ಸನವಿಸುದ್ಧಿಞಾಣಂ।>
      stand <ದಸ್ಸನವಿಸುದ್ಧಿಞಾಣನಿದ್ದೇಸೋ ಚತ್ತಾಲೀಸಮೋ।>
    text <೪೧॥ ಖನ್ತಿಞಾಣನಿದ್ದೇಸೋ>
      text <೯೨>, <ಕಥಂ ವಿದಿತತ್ತಾ ಪಞ್ಞಾ ಖನ್ತಿಞಾಣಂ॥ ರೂಪಂ ಅನಿಚ್ಚತೋ ವಿದಿತಂ। ರೂಪಂ ದುಕ್ಖತೋ ವಿದಿತಂ। ರೂಪಂ ಅನತ್ತತೋ ವಿದಿತಂ। ಯಂ ಯಂ ವಿದಿತಂ ತಂ ತಂ ಖಮತೀತಿ ವಿದಿತತ್ತಾ ಪಞ್ಞಾ ಖನ್ತಿಞಾಣಂ। ವೇದನಾ…ಪೇ॰… ಸಞ್ಞಾ… ಸಙ್ಖಾರಾ… ವಿಞ್ಞಾಣಂ… ಚಕ್ಖು…ಪೇ॰… ಜರಾಮರಣಂ ಅನಿಚ್ಚತೋ ವಿದಿತಂ। ಜರಾಮರಣಂ ದುಕ್ಖತೋ ವಿದಿತಂ। ಜರಾಮರಣಂ ಅನತ್ತತೋ ವಿದಿತಂ। ಯಂ ಯಂ ವಿದಿತಂ ತಂ ತಂ ಖಮತೀತಿ ವಿದಿತತ್ತಾ ಪಞ್ಞಾ ಖನ್ತಿಞಾಣಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ವಿದಿತತ್ತಾ ಪಞ್ಞಾ ಖನ್ತಿಞಾಣಂ।>
      stand <ಖನ್ತಿಞಾಣನಿದ್ದೇಸೋ ಏಕಚತ್ತಾಲೀಸಮೋ।>
    text <೪೨॥ ಪರಿಯೋಗಾಹಣಞಾಣನಿದ್ದೇಸೋ>
      text <೯೩>, <ಕಥಂ ಫುಟ್ಠತ್ತಾ ಪಞ್ಞಾ ಪರಿಯೋಗಾಹಣೇ ಞಾಣಂ॥ ರೂಪಂ ಅನಿಚ್ಚತೋ ಫುಸತಿ। ರೂಪಂ ದುಕ್ಖತೋ ಫುಸತಿ। ರೂಪಂ ಅನತ್ತತೋ ಫುಸತಿ। ಯಂ ಯಂ ಫುಸತಿ ತಂ ತಂ ಪರಿಯೋಗಾಹತೀತಿ ಫುಟ್ಠತ್ತಾ ಪಞ್ಞಾ ಪರಿಯೋಗಾಹಣೇ ಞಾಣಂ। ವೇದನಂ…ಪೇ॰… ಸಞ್ಞಂ… ಸಙ್ಖಾರೇ… ವಿಞ್ಞಾಣಂ… ಚಕ್ಖುಂ…ಪೇ॰… ಜರಾಮರಣಂ ಅನಿಚ್ಚತೋ ಫುಸತಿ। ದುಕ್ಖತೋ ಫುಸತಿ। ಅನತ್ತತೋ ಫುಸತಿ। ಯಂ ಯಂ ಫುಸತಿ ತಂ ತಂ ಪರಿಯೋಗಾಹತೀತಿ ಫುಟ್ಠತ್ತಾ ಪಞ್ಞಾ ಪರಿಯೋಗಾಹಣೇ ಞಾಣಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಫುಟ್ಠತ್ತಾ ಪಞ್ಞಾ ಪರಿಯೋಗಾಹಣೇ ಞಾಣಂ।>
      stand <ಪರಿಯೋಗಾಹಣಞಾಣನಿದ್ದೇಸೋ ದ್ವೇಚತ್ತಾಲೀಸಮೋ।>
    text <೪೩॥ ಪದೇಸವಿಹಾರಞಾಣನಿದ್ದೇಸೋ>
      text <೯೪>, <ಕಥಂ ಸಮೋದಹನೇ ಪಞ್ಞಾ ಪದೇಸವಿಹಾರೇ ಞಾಣಂ॥ ಮಿಚ್ಛಾದಿಟ್ಠಿಪಚ್ಚಯಾಪಿ ವೇದಯಿತಂ। ಮಿಚ್ಛಾದಿಟ್ಠಿವೂಪಸಮಪಚ್ಚಯಾಪಿ ವೇದಯಿತಂ। ಸಮ್ಮಾದಿಟ್ಠಿಪಚ್ಚಯಾಪಿ ವೇದಯಿತಂ। ಸಮ್ಮಾದಿಟ್ಠಿವೂಪಸಮಪಚ್ಚಯಾಪಿ ವೇದಯಿತಂ। ಮಿಚ್ಛಾಸಙ್ಕಪ್ಪಪಚ್ಚಯಾಪಿ ವೇದಯಿತಂ। ಮಿಚ್ಛಾಸಙ್ಕಪ್ಪವೂಪಸಮಪಚ್ಚಯಾಪಿ ವೇದಯಿತಂ। ಸಮ್ಮಾಸಙ್ಕಪ್ಪಪಚ್ಚಯಾಪಿ ವೇದಯಿತಂ। ಸಮ್ಮಾಸಙ್ಕಪ್ಪವೂಪಸಮಪಚ್ಚಯಾಪಿ ವೇದಯಿತಂ…ಪೇ॰… ಮಿಚ್ಛಾವಿಮುತ್ತಿಪಚ್ಚಯಾಪಿ ವೇದಯಿತಂ। ಮಿಚ್ಛಾವಿಮುತ್ತಿವೂಪಸಮಪಚ್ಚಯಾಪಿ ವೇದಯಿತಂ। ಸಮ್ಮಾವಿಮುತ್ತಿಪಚ್ಚಯಾಪಿ ವೇದಯಿತಂ। ಸಮ್ಮಾವಿಮುತ್ತಿವೂಪಸಮಪಚ್ಚಯಾಪಿ ವೇದಯಿತಂ। ಛನ್ದಪಚ್ಚಯಾಪಿ ವೇದಯಿತಂ। ಛನ್ದವೂಪಸಮಪಚ್ಚಯಾಪಿ ವೇದಯಿತಂ। ವಿತಕ್ಕಪಚ್ಚಯಾಪಿ ವೇದಯಿತಂ। ವಿತಕ್ಕವೂಪಸಮಪಚ್ಚಯಾಪಿ ವೇದಯಿತಂ। ಸಞ್ಞಾಪಚ್ಚಯಾಪಿ ವೇದಯಿತಂ। ಸಞ್ಞಾವೂಪಸಮಪಚ್ಚಯಾಪಿ ವೇದಯಿತಂ।>
      text <ಛನ್ದೋ ಚ ಅವೂಪಸನ್ತೋ ಹೋತಿ। ವಿತಕ್ಕೋ ಚ ಅವೂಪಸನ್ತೋ ಹೋತಿ। ಸಞ್ಞಾ ಚ ಅವೂಪಸನ್ತಾ ಹೋತಿ। ತಪ್ಪಚ್ಚಯಾಪಿ ವೇದಯಿತಂ। ಛನ್ದೋ ಚ ವೂಪಸನ್ತೋ ಹೋತಿ। ವಿತಕ್ಕೋ ಚ ಅವೂಪಸನ್ತೋ ಹೋತಿ। ಸಞ್ಞಾ ಚ ಅವೂಪಸನ್ತಾ ಹೋತಿ। ತಪ್ಪಚ್ಚಯಾಪಿ ವೇದಯಿತಂ। ಛನ್ದೋ ಚ ವೂಪಸನ್ತೋ ಹೋತಿ। ವಿತಕ್ಕೋ ಚ ವೂಪಸನ್ತೋ ಹೋತಿ। ಸಞ್ಞಾ ಚ ಅವೂಪಸನ್ತಾ ಹೋತಿ। ತಪ್ಪಚ್ಚಯಾಪಿ ವೇದಯಿತಂ। ಛನ್ದೋ ಚ ವೂಪಸನ್ತೋ ಹೋತಿ। ವಿತಕ್ಕೋ ಚ ವೂಪಸನ್ತೋ ಹೋತಿ। ಸಞ್ಞಾ ಚ ವೂಪಸನ್ತಾ ಹೋತಿ। ತಪ್ಪಚ್ಚಯಾಪಿ ವೇದಯಿತಂ। ಅಪ್ಪತ್ತಸ್ಸ ಪತ್ತಿಯಾ ಅತ್ಥಿ ಆಸವಂ। ತಸ್ಮಿಮ್ಪಿ ಠಾನೇ ಅನುಪ್ಪತ್ತೇ ತಪ್ಪಚ್ಚಯಾಪಿ ವೇದಯಿತಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಸಮೋದಹನೇ ಪಞ್ಞಾ ಪದೇಸವಿಹಾರೇ ಞಾಣಂ।>
      stand <ಪದೇಸವಿಹಾರಞಾಣನಿದ್ದೇಸೋ ತೇಚತ್ತಾಲೀಸಮೋ।>
    text <೪೪-೪೯॥ ಛವಿವಟ್ಟಞಾಣನಿದ್ದೇಸೋ>
      text <೯೫>, <ಕಥಂ ಅಧಿಪತತ್ತಾ ಪಞ್ಞಾ ಸಞ್ಞಾವಿವಟ್ಟೇ ಞಾಣಂ॥ ನೇಕ್ಖಮ್ಮಾಧಿಪತತ್ತಾ ಪಞ್ಞಾ ಕಾಮಚ್ಛನ್ದತೋ ಸಞ್ಞಾಯ ವಿವಟ್ಟತೀತಿ ಅಧಿಪತತ್ತಾ ಪಞ್ಞಾ ಸಞ್ಞಾವಿವಟ್ಟೇ ಞಾಣಂ। ಅಬ್ಯಾಪಾದಾಧಿಪತತ್ತಾ ಪಞ್ಞಾ ಬ್ಯಾಪಾದತೋ ಸಞ್ಞಾಯ ವಿವಟ್ಟತೀತಿ ಅಧಿಪತತ್ತಾ ಪಞ್ಞಾ ಸಞ್ಞಾವಿವಟ್ಟೇ ಞಾಣಂ। ಆಲೋಕಸಞ್ಞಾಧಿಪತತ್ತಾ ಪಞ್ಞಾ ಥಿನಮಿದ್ಧತೋ ಸಞ್ಞಾಯ ವಿವಟ್ಟತೀತಿ ಅಧಿಪತತ್ತಾ ಪಞ್ಞಾ ಸಞ್ಞಾವಿವಟ್ಟೇ ಞಾಣಂ। ಅವಿಕ್ಖೇಪಾಧಿಪತತ್ತಾ ಪಞ್ಞಾ ಉದ್ಧಚ್ಚತೋ ಸಞ್ಞಾಯ ವಿವಟ್ಟತೀತಿ ಅಧಿಪತತ್ತಾ ಪಞ್ಞಾ ಸಞ್ಞಾವಿವಟ್ಟೇ ಞಾಣಂ। ಧಮ್ಮವವತ್ಥಾನಾಧಿಪತತ್ತಾ ಪಞ್ಞಾ ವಿಚಿಕಿಚ್ಛಾಯ ಸಞ್ಞಾಯ ವಿವಟ್ಟತೀತಿ ಅಧಿಪತತ್ತಾ ಪಞ್ಞಾ ಸಞ್ಞಾವಿವಟ್ಟೇ ಞಾಣಂ। ಞಾಣಾಧಿಪತತ್ತಾ ಪಞ್ಞಾ ಅವಿಜ್ಜಾಯ ಸಞ್ಞಾಯ ವಿವಟ್ಟತೀತಿ ಅಧಿಪತತ್ತಾ ಪಞ್ಞಾ ಸಞ್ಞಾವಿವಟ್ಟೇ ಞಾಣಂ। ಪಾಮೋಜ್ಜಾಧಿಪತತ್ತಾ ಪಞ್ಞಾ ಅರತಿಯಾ ಸಞ್ಞಾಯ ವಿವಟ್ಟತೀತಿ ಅಧಿಪತತ್ತಾ ಪಞ್ಞಾ ಸಞ್ಞಾವಿವಟ್ಟೇ ಞಾಣಂ। ಪಠಮಜ್ಝಾನಾಧಿಪತತ್ತಾ ಪಞ್ಞಾ ನೀವರಣೇಹಿ ಸಞ್ಞಾಯ ವಿವಟ್ಟತೀತಿ ಅಧಿಪತತ್ತಾ ಪಞ್ಞಾ ಸಞ್ಞಾವಿವಟ್ಟೇ ಞಾಣಂ…ಪೇ॰… ಅರಹತ್ತಮಗ್ಗಾಧಿಪತತ್ತಾ ಪಞ್ಞಾ ಸಬ್ಬಕಿಲೇಸೇಹಿ ಸಞ್ಞಾಯ ವಿವಟ್ಟತೀತಿ ಅಧಿಪತತ್ತಾ ಪಞ್ಞಾ ಸಞ್ಞಾವಿವಟ್ಟೇ ಞಾಣಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಅಧಿಪತತ್ತಾ ಪಞ್ಞಾ ಸಞ್ಞಾವಿವಟ್ಟೇ ಞಾಣಂ।>
      text <೯೬>, <ಕಥಂ ನಾನತ್ತೇ ಪಞ್ಞಾ ಚೇತೋವಿವಟ್ಟೇ ಞಾಣಂ॥ ಕಾಮಚ್ಛನ್ದೋ ನಾನತ್ತಂ। ನೇಕ್ಖಮ್ಮಂ ಏಕತ್ತಂ। ನೇಕ್ಖಮ್ಮೇಕತ್ತಂ ಚೇತಯತೋ ಕಾಮಚ್ಛನ್ದತೋ ಚಿತ್ತಂ ವಿವಟ್ಟತೀತಿ ನಾನತ್ತೇ ಪಞ್ಞಾ ಚೇತೋವಿವಟ್ಟೇ ಞಾಣಂ। ಬ್ಯಾಪಾದೋ ನಾನತ್ತಂ। ಅಬ್ಯಾಪಾದೋ ಏಕತ್ತಂ। ಅಬ್ಯಾಪಾದೇಕತ್ತಂ ಚೇತಯತೋ ಬ್ಯಾಪಾದತೋ ಚಿತ್ತಂ ವಿವಟ್ಟತೀತಿ ನಾನತ್ತೇ ಪಞ್ಞಾ ಚೇತೋವಿವಟ್ಟೇ ಞಾಣಂ। ಥಿನಮಿದ್ಧಂ ನಾನತ್ತಂ। ಆಲೋಕಸಞ್ಞಾ ಏಕತ್ತಂ। ಆಲೋಕಸಞ್ಞೇಕತ್ತಂ ಚೇತಯತೋ ಥಿನಮಿದ್ಧತೋ ಚಿತ್ತಂ ವಿವಟ್ಟತೀತಿ ನಾನತ್ತೇ ಪಞ್ಞಾ ಚೇತೋವಿವಟ್ಟೇ ಞಾಣಂ…ಪೇ॰… ಸಬ್ಬಕಿಲೇಸಾ ನಾನತ್ತಂ। ಅರಹತ್ತಮಗ್ಗೋ ಏಕತ್ತಂ। ಅರಹತ್ತಮಗ್ಗೇಕತ್ತಂ ಚೇತಯತೋ ಸಬ್ಬಕಿಲೇಸೇಹಿ ಚಿತ್ತಂ ವಿವಟ್ಟತೀತಿ ನಾನತ್ತೇ ಪಞ್ಞಾ ಚೇತೋವಿವಟ್ಟೇ ಞಾಣಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ನಾನತ್ತೇ ಪಞ್ಞಾ ಚೇತೋವಿವಟ್ಟೇ ಞಾಣಂ।>
      text <೯೭>, <ಕಥಂ ಅಧಿಟ್ಠಾನೇ ಪಞ್ಞಾ ಚಿತ್ತವಿವಟ್ಟೇ ಞಾಣಂ॥ ಕಾಮಚ್ಛನ್ದಂ ಪಜಹನ್ತೋ ನೇಕ್ಖಮ್ಮವಸೇನ ಚಿತ್ತಂ ಅಧಿಟ್ಠಾತೀತಿ ಅಧಿಟ್ಠಾನೇ ಪಞ್ಞಾ ಚಿತ್ತವಿವಟ್ಟೇ ಞಾಣಂ। ಬ್ಯಾಪಾದಂ ಪಜಹನ್ತೋ ಅಬ್ಯಾಪಾದವಸೇನ ಚಿತ್ತಂ ಅಧಿಟ್ಠಾತೀತಿ ಅಧಿಟ್ಠಾನೇ ಪಞ್ಞಾ ಚಿತ್ತವಿವಟ್ಟೇ ಞಾಣಂ। ಥಿನಮಿದ್ಧಂ ಪಜಹನ್ತೋ ಆಲೋಕಸಞ್ಞಾವಸೇನ ಚಿತ್ತಂ ಅಧಿಟ್ಠಾತೀತಿ ಅಧಿಟ್ಠಾನೇ ಪಞ್ಞಾ ಚಿತ್ತವಿವಟ್ಟೇ ಞಾಣಂ…ಪೇ॰… ಸಬ್ಬಕಿಲೇಸೇ ಪಜಹನ್ತೋ ಅರಹತ್ತಮಗ್ಗವಸೇನ ಚಿತ್ತಂ ಅಧಿಟ್ಠಾತೀತಿ ಅಧಿಟ್ಠಾನೇ ಪಞ್ಞಾ ಚಿತ್ತವಿವಟ್ಟೇ ಞಾಣಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಅಧಿಟ್ಠಾನೇ ಪಞ್ಞಾ ಚಿತ್ತವಿವಟ್ಟೇ ಞಾಣಂ।>
      text <೯೮>, <ಕಥಂ ಸುಞ್ಞತೇ ಪಞ್ಞಾ ಞಾಣವಿವಟ್ಟೇ ಞಾಣಂ॥ ಚಕ್ಖು ಸುಞ್ಞಂ ಅತ್ತೇನ ವಾ ಅತ್ತನಿಯೇನ ವಾ ನಿಚ್ಚೇನ ವಾ ಧುವೇನ ವಾ ಸಸ್ಸತೇನ ವಾ ಅವಿಪರಿಣಾಮಧಮ್ಮೇನ ವಾತಿ ಯಥಾಭೂತಂ ಜಾನತೋ ಪಸ್ಸತೋ ಚಕ್ಖಾಭಿನಿವೇಸತೋ ಞಾಣಂ ವಿವಟ್ಟತೀತಿ ಸುಞ್ಞತೇ ಪಞ್ಞಾ ಞಾಣವಿವಟ್ಟೇ ಞಾಣಂ। ಸೋತಂ ಸುಞ್ಞಂ…ಪೇ॰… ಘಾನಂ ಸುಞ್ಞಂ… ಜಿವ್ಹಾ ಸುಞ್ಞಾ… ಕಾಯೋ ಸುಞ್ಞೋ… ಮನೋ ಸುಞ್ಞೋ ಅತ್ತೇನ ವಾ ಅತ್ತನಿಯೇನ ವಾ ನಿಚ್ಚೇನ ವಾ ಧುವೇನ ವಾ ಸಸ್ಸತೇನ ವಾ ಅವಿಪರಿಣಾಮಧಮ್ಮೇನ ವಾತಿ ಯಥಾಭೂತಂ ಜಾನತೋ ಪಸ್ಸತೋ ಮನಾಭಿನಿವೇಸತೋ ಞಾಣಂ ವಿವಟ್ಟತೀತಿ ಸುಞ್ಞತೇ ಪಞ್ಞಾ ಞಾಣವಿವಟ್ಟೇ ಞಾಣಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಸುಞ್ಞತೇ ಪಞ್ಞಾ ಞಾಣವಿವಟ್ಟೇ ಞಾಣಂ।>
      text <೯೯>, <ಕಥಂ ವೋಸಗ್ಗೇ ಪಞ್ಞಾ ವಿಮೋಕ್ಖವಿವಟ್ಟೇ ಞಾಣಂ॥ ನೇಕ್ಖಮ್ಮೇನ ಕಾಮಚ್ಛನ್ದಂ ವೋಸಜ್ಜತೀತಿ ವೋಸಗ್ಗೇ ಪಞ್ಞಾ ವಿಮೋಕ್ಖವಿವಟ್ಟೇ ಞಾಣಂ। ಅಬ್ಯಾಪಾದೇನ ಬ್ಯಾಪಾದಂ ವೋಸಜ್ಜತೀತಿ ವೋಸಗ್ಗೇ ಪಞ್ಞಾ ವಿಮೋಕ್ಖವಿವಟ್ಟೇ ಞಾಣಂ। ಆಲೋಕಸಞ್ಞಾಯ ಥಿನಮಿದ್ಧಂ ವೋಸಜ್ಜತೀತಿ ವೋಸಗ್ಗೇ ಪಞ್ಞಾ ವಿಮೋಕ್ಖವಿವಟ್ಟೇ ಞಾಣಂ। ಅವಿಕ್ಖೇಪೇನ ಉದ್ಧಚ್ಚಂ ವೋಸಜ್ಜತೀತಿ ವೋಸಗ್ಗೇ ಪಞ್ಞಾ ವಿಮೋಕ್ಖವಿವಟ್ಟೇ ಞಾಣಂ। ಧಮ್ಮವವತ್ಥಾನೇನ ವಿಚಿಕಿಚ್ಛಂ ವೋಸಜ್ಜತೀತಿ ವೋಸಗ್ಗೇ ಪಞ್ಞಾ ವಿಮೋಕ್ಖವಿವಟ್ಟೇ ಞಾಣಂ…ಪೇ॰… ಅರಹತ್ತಮಗ್ಗೇನ ಸಬ್ಬಕಿಲೇಸೇ ವೋಸಜ್ಜತೀತಿ ವೋಸಗ್ಗೇ ಪಞ್ಞಾ ವಿಮೋಕ್ಖವಿವಟ್ಟೇ ಞಾಣಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ವೋಸಗ್ಗೇ ಪಞ್ಞಾ ವಿಮೋಕ್ಖವಿವಟ್ಟೇ ಞಾಣಂ।>
      text <೧೦೦>, <ಕಥಂ ತಥಟ್ಠೇ ಪಞ್ಞಾ ಸಚ್ಚವಿವಟ್ಟೇ ಞಾಣಂ॥ ದುಕ್ಖಸ್ಸ ಪೀಳನಟ್ಠಂ ಸಙ್ಖತಟ್ಠಂ ಸನ್ತಾಪಟ್ಠಂ ವಿಪರಿಣಾಮಟ್ಠಂ ಪರಿಜಾನನ್ತೋ ವಿವಟ್ಟತೀತಿ ತಥಟ್ಠೇ ಪಞ್ಞಾ ಸಚ್ಚವಿವಟ್ಟೇ ಞಾಣಂ। ಸಮುದಯಸ್ಸ ಆಯೂಹನಟ್ಠಂ ನಿದಾನಟ್ಠಂ ಸಞ್ಞೋಗಟ್ಠಂ ಪಲಿಬೋಧಟ್ಠಂ ಪಜಹನ್ತೋ ವಿವಟ್ಟತೀತಿ ತಥಟ್ಠೇ ಪಞ್ಞಾ ಸಚ್ಚವಿವಟ್ಟೇ ಞಾಣಂ। ನಿರೋಧಸ್ಸ ನಿಸ್ಸರಣಟ್ಠಂ ವಿವೇಕಟ್ಠಂ ಅಸಙ್ಖತಟ್ಠಂ ಅಮತಟ್ಠಂ ಸಚ್ಛಿಕರೋನ್ತೋ ವಿವಟ್ಟತೀತಿ ತಥಟ್ಠೇ ಪಞ್ಞಾ ಸಚ್ಚವಿವಟ್ಟೇ ಞಾಣಂ। ಮಗ್ಗಸ್ಸ ನಿಯ್ಯಾನಟ್ಠಂ ಹೇತುಟ್ಠಂ ದಸ್ಸನಟ್ಠಂ ಆಧಿಪತೇಯ್ಯಟ್ಠಂ ಭಾವೇನ್ತೋ ವಿವಟ್ಟತೀತಿ ತಥಟ್ಠೇ ಪಞ್ಞಾ ಸಚ್ಚವಿವಟ್ಟೇ ಞಾಣಂ।>
      text <ಸಞ್ಞಾವಿವಟ್ಟೋ। ಚೇತೋವಿವಟ್ಟೋ। ಚಿತ್ತವಿವಟ್ಟೋ। ಞಾಣವಿವಟ್ಟೋ। ವಿಮೋಕ್ಖವಿವಟ್ಟೋ। ಸಚ್ಚವಿವಟ್ಟೋ। ಸಞ್ಜಾನನ್ತೋ ವಿವಟ್ಟತೀತಿ ಸಞ್ಞಾವಿವಟ್ಟೋ। ಚೇತಯನ್ತೋ ವಿವಟ್ಟತೀತಿ ಚೇತೋವಿವಟ್ಟೋ। ವಿಜಾನನ್ತೋ ವಿವಟ್ಟತೀತಿ ಚಿತ್ತವಿವಟ್ಟೋ। ಞಾಣಂ ಕರೋನ್ತೋ ವಿವಟ್ಟತೀತಿ ಞಾಣವಿವಟ್ಟೋ। ವೋಸಜ್ಜನ್ತೋ ವಿವಟ್ಟತೀತಿ ವಿಮೋಕ್ಖವಿವಟ್ಟೋ। ತಥಟ್ಠೇ ವಿವಟ್ಟತೀತಿ ಸಚ್ಚವಿವಟ್ಟೋ।>
      text <ಯತ್ಥ ಸಞ್ಞಾವಿವಟ್ಟೋ। ತತ್ಥ ಚೇತೋವಿವಟ್ಟೋ। ಯತ್ಥ ಚೇತೋವಿವಟ್ಟೋ। ತತ್ಥ ಸಞ್ಞಾವಿವಟ್ಟೋ। ಯತ್ಥ ಸಞ್ಞಾವಿವಟ್ಟೋ ಚೇತೋವಿವಟ್ಟೋ ತತ್ಥ ಚಿತ್ತವಿವಟ್ಟೋ। ಯತ್ಥ ಚಿತ್ತವಿವಟ್ಟೋ। ತತ್ಥ ಸಞ್ಞಾವಿವಟ್ಟೋ ಚೇತೋವಿವಟ್ಟೋ। ಯತ್ಥ ಸಞ್ಞಾವಿವಟ್ಟೋ ಚೇತೋವಿವಟ್ಟೋ ಚಿತ್ತವಿವಟ್ಟೋ। ತತ್ಥ ಞಾಣವಿವಟ್ಟೋ। ಯತ್ಥ ಞಾಣವಿವಟ್ಟೋ। ತತ್ಥ ಸಞ್ಞಾವಿವಟ್ಟೋ ಚೇತೋವಿವಟ್ಟೋ ಚಿತ್ತವಿವಟ್ಟೋ। ಯತ್ಥ ಸಞ್ಞಾವಿವಟ್ಟೋ ಚೇತೋವಿವಟ್ಟೋ ಚಿತ್ತವಿವಟ್ಟೋ ಞಾಣವಿವಟ್ಟೋ। ತತ್ಥ ವಿಮೋಕ್ಖವಿವಟ್ಟೋ। ಯತ್ಥ ವಿಮೋಕ್ಖವಿವಟ್ಟೋ। ತತ್ಥ ಸಞ್ಞಾವಿವಟ್ಟೋ ಚೇತೋವಿವಟ್ಟೋ ಚಿತ್ತವಿವಟ್ಟೋ ಞಾಣವಿವಟ್ಟೋ। ಯತ್ಥ ಸಞ್ಞಾವಿವಟ್ಟೋ ಚೇತೋವಿವಟ್ಟೋ ಚಿತ್ತವಿವಟ್ಟೋ ಞಾಣವಿವಟ್ಟೋ ವಿಮೋಕ್ಖವಿವಟ್ಟೋ। ತತ್ಥ ಸಚ್ಚವಿವಟ್ಟೋ। ಯತ್ಥ ಸಚ್ಚವಿವಟ್ಟೋ। ತತ್ಥ ಸಞ್ಞಾವಿವಟ್ಟೋ ಚೇತೋವಿವಟ್ಟೋ ಚಿತ್ತವಿವಟ್ಟೋ ಞಾಣವಿವಟ್ಟೋ ವಿಮೋಕ್ಖವಿವಟ್ಟೋ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ತಥಟ್ಠೇ ಪಞ್ಞಾ ಸಚ್ಚವಿವಟ್ಟೇ ಞಾಣಂ।>
      stand <ಛವಿವಟ್ಟಞಾಣನಿದ್ದೇಸೋ ನವಚತ್ತಾಲೀಸಮೋ।>
    text <೫೦॥ ಇದ್ಧಿವಿಧಞಾಣನಿದ್ದೇಸೋ>
      text <೧೦೧>, <ಕಥಂ ಕಾಯಮ್ಪಿ ಚಿತ್ತಮ್ಪಿ ಏಕವವತ್ಥಾನತಾ ಸುಖಸಞ್ಞಞ್ಚ ಲಹುಸಞ್ಞಞ್ಚ ಅಧಿಟ್ಠಾನವಸೇನ ಇಜ್ಝನಟ್ಠೇ ಪಞ್ಞಾ ಇದ್ಧಿವಿಧೇ ಞಾಣಂ॥ ಇಧ ಭಿಕ್ಖು ಛನ್ದಸಮಾಧಿಪಧಾನಸಙ್ಖಾರಸಮನ್ನಾಗತಂ ಇದ್ಧಿಪಾದಂ ಭಾವೇತಿ। ವೀರಿಯಸಮಾಧಿಪಧಾನಸಙ್ಖಾರಸಮನ್ನಾಗತಂ ಇದ್ಧಿಪಾದಂ ಭಾವೇತಿ। ಚಿತ್ತಸಮಾಧಿಪಧಾನಸಙ್ಖಾರಸಮನ್ನಾಗತಂ ಇದ್ಧಿಪಾದಂ ಭಾವೇತಿ। ವೀಮಂಸಾಸಮಾಧಿಪಧಾನಸಙ್ಖಾರಸಮನ್ನಾಗತಂ ಇದ್ಧಿಪಾದಂ ಭಾವೇತಿ। ಸೋ ಇಮೇಸು ಚತೂಸು ಇದ್ಧಿಪಾದೇಸು ಚಿತ್ತಂ ಪರಿಭಾವೇತಿ ಪರಿದಮೇತಿ। ಮುದುಂ ಕರೋತಿ ಕಮ್ಮನಿಯಂ। ಸೋ ಇಮೇಸು ಚತೂಸು ಇದ್ಧಿಪಾದೇಸು ಚಿತ್ತಂ ಪರಿಭಾವೇತ್ವಾ ಪರಿದಮೇತ್ವಾ ಮುದುಂ ಕರಿತ್ವಾ ಕಮ್ಮನಿಯಂ ಕಾಯಮ್ಪಿ ಚಿತ್ತೇ ಸಮೋದಹತಿ। ಚಿತ್ತಮ್ಪಿ ಕಾಯೇ ಸಮೋದಹತಿ। ಕಾಯವಸೇನ ಚಿತ್ತಂ ಪರಿಣಾಮೇತಿ। ಚಿತ್ತವಸೇನ ಕಾಯಂ ಪರಿಣಾಮೇತಿ। ಕಾಯವಸೇನ ಚಿತ್ತಂ ಅಧಿಟ್ಠಾತಿ। ಚಿತ್ತವಸೇನ ಕಾಯಂ ಅಧಿಟ್ಠಾತಿ। ಕಾಯವಸೇನ ಚಿತ್ತಂ ಪರಿಣಾಮೇತ್ವಾ ಚಿತ್ತವಸೇನ ಕಾಯಂ ಪರಿಣಾಮೇತ್ವಾ ಕಾಯವಸೇನ ಚಿತ್ತಂ ಅಧಿಟ್ಠಹಿತ್ವಾ ಚಿತ್ತವಸೇನ ಕಾಯಂ ಅಧಿಟ್ಠಹಿತ್ವಾ ಸುಖಸಞ್ಞಞ್ಚ ಲಹುಸಞ್ಞಞ್ಚ ಕಾಯೇ ಓಕ್ಕಮಿತ್ವಾ ವಿಹರತಿ। ಸೋ ತಥಾಭಾವಿತೇನ ಚಿತ್ತೇನ ಪರಿಸುದ್ಧೇನ ಪರಿಯೋದಾತೇನ ಇದ್ಧಿವಿಧಞಾಣಾಯ ಚಿತ್ತಂ ಅಭಿನೀಹರತಿ ಅಭಿನಿನ್ನಾಮೇತಿ। ಸೋ ಅನೇಕವಿಹಿತಂ ಇದ್ಧಿವಿಧಂ ಪಚ್ಚನುಭೋತಿ।>
      text <೧೦೨>, <ಏಕೋಪಿ ಹುತ್ವಾ ಬಹುಧಾ ಹೋತಿ। ಬಹುಧಾಪಿ ಹುತ್ವಾ ಏಕೋ ಹೋತಿ। ಆವಿಭಾವಂ ತಿರೋಭಾವಂ। ತಿರೋಕುಟ್ಟಂ ತಿರೋಪಾಕಾರಂ ತಿರೋಪಬ್ಬತಂ ಅಸಜ್ಜಮಾನೋ ಗಚ್ಛತಿ। ಸೇಯ್ಯಥಾಪಿ ಆಕಾಸೇ। ಪಥವಿಯಾಪಿ ಉಮ್ಮುಜ್ಜನಿಮುಜ್ಜಂ ಕರೋತಿ। ಸೇಯ್ಯಥಾಪಿ ಉದಕೇ। ಉದಕೇಪಿ ಅಭಿಜ್ಜಮಾನೇ ಗಚ್ಛತಿ। ಸೇಯ್ಯಥಾಪಿ ಪಥವಿಯಂ। ಆಕಾಸೇಪಿ ಪಲ್ಲಙ್ಕೇನ ಕಮತಿ ಸೇಯ್ಯಥಾಪಿ ಪಕ್ಖೀ ಸಕುಣೋ ಇಮೇಪಿ ಚನ್ದಿಮಸೂರಿಯೇ ಏವಂಮಹಿದ್ಧಿಕೇ ಏವಂಮಹಾನುಭಾವೇ ಪಾಣಿನಾ ಪರಾಮಸತಿ ಪರಿಮಜ್ಜತಿ। ಯಾವ ಬ್ರಹ್ಮಲೋಕಾಪಿ ಕಾಯೇನ ವಸಂ ವತ್ತೇತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಕಾಯಮ್ಪಿ ಚಿತ್ತಮ್ಪಿ ಏಕವವತ್ಥಾನತಾ ಸುಖಸಞ್ಞಞ್ಚ ಲಹುಸಞ್ಞಞ್ಚ ಅಧಿಟ್ಠಾನವಸೇನ ಇಜ್ಝನಟ್ಠೇ ಪಞ್ಞಾ ಇದ್ಧಿವಿಧೇ ಞಾಣಂ।>
      stand <ಇದ್ಧಿವಿಧಞಾಣನಿದ್ದೇಸೋ ಪಞ್ಞಾಸಮೋ।>
    text <೫೧॥ ಸೋತಧಾತುವಿಸುದ್ಧಿಞಾಣನಿದ್ದೇಸೋ>
      text <೧೦೩>, <ಕಥಂ ವಿತಕ್ಕವಿಪ್ಫಾರವಸೇನ ನಾನತ್ತೇಕತ್ತಸದ್ದನಿಮಿತ್ತಾನಂ ಪರಿಯೋಗಾಹಣೇ ಪಞ್ಞಾ ಸೋತಧಾತುವಿಸುದ್ಧಿಞಾಣಂ॥ ಇಧ ಭಿಕ್ಖು ಛನ್ದಸಮಾಧಿ…ಪೇ॰… ವೀರಿಯಸಮಾಧಿ… ಚಿತ್ತಸಮಾಧಿ… ವೀಮಂಸಾಸಮಾಧಿಪಧಾನಸಙ್ಖಾರಸಮನ್ನಾಗತಂ ಇದ್ಧಿಪಾದಂ ಭಾವೇತಿ। ಸೋ ಇಮೇಸು ಚತೂಸು ಇದ್ಧಿಪಾದೇಸು ಚಿತ್ತಂ ಪರಿಭಾವೇತಿ ಪರಿದಮೇತಿ। ಮುದುಂ ಕರೋತಿ ಕಮ್ಮನಿಯಂ। ಸೋ ಇಮೇಸು ಚತೂಸು ಇದ್ಧಿಪಾದೇಸು ಚಿತ್ತಂ ಪರಿಭಾವೇತ್ವಾ ಪರಿದಮೇತ್ವಾ। ಮುದುಂ ಕರಿತ್ವಾ ಕಮ್ಮನಿಯಂ ದೂರೇಪಿ ಸದ್ದಾನಂ ಸದ್ದನಿಮಿತ್ತಂ ಮನಸಿ ಕರೋತಿ। ಸನ್ತಿಕೇಪಿ ಸದ್ದಾನಂ ಸದ್ದನಿಮಿತ್ತಂ ಮನಸಿ ಕರೋತಿ। ಓಳಾರಿಕಾನಮ್ಪಿ ಸದ್ದಾನಂ ಸದ್ದನಿಮಿತ್ತಂ ಮನಸಿ ಕರೋತಿ। ಸುಖುಮಾನಮ್ಪಿ ಸದ್ದಾನಂ ಸದ್ದನಿಮಿತ್ತಂ ಮನಸಿ ಕರೋತಿ। ಸಣ್ಹಸಣ್ಹಾನಮ್ಪಿ ಸದ್ದಾನಂ ಸದ್ದನಿಮಿತ್ತಂ ಮನಸಿ ಕರೋತಿ। ಪುರತ್ಥಿಮಾಯಪಿ ದಿಸಾಯ ಸದ್ದಾನಂ ಸದ್ದನಿಮಿತ್ತಂ ಮನಸಿ ಕರೋತಿ। ಪಚ್ಛಿಮಾಯಪಿ ದಿಸಾಯ ಸದ್ದಾನಂ ಸದ್ದನಿಮಿತ್ತಂ ಮನಸಿ ಕರೋತಿ। ಉತ್ತರಾಯಪಿ ದಿಸಾಯ ಸದ್ದಾನಂ ಸದ್ದನಿಮಿತ್ತಂ ಮನಸಿ ಕರೋತಿ। ದಕ್ಖಿಣಾಯಪಿ ದಿಸಾಯ ಸದ್ದಾನಂ ಸದ್ದನಿಮಿತ್ತಂ ಮನಸಿ ಕರೋತಿ। ಪುರತ್ಥಿಮಾಯಪಿ ಅನುದಿಸಾಯ ಸದ್ದಾನಂ ಸದ್ದನಿಮಿತ್ತಂ ಮನಸಿ ಕರೋತಿ। ಪಚ್ಛಿಮಾಯಪಿ ಅನುದಿಸಾಯ ಸದ್ದಾನಂ ಸದ್ದನಿಮಿತ್ತಂ ಮನಸಿ ಕರೋತಿ। ಉತ್ತರಾಯಪಿ ಅನುದಿಸಾಯ ಸದ್ದಾನಂ ಸದ್ದನಿಮಿತ್ತಂ ಮನಸಿ ಕರೋತಿ। ದಕ್ಖಿಣಾಯಪಿ ಅನುದಿಸಾಯ ಸದ್ದಾನಂ ಸದ್ದನಿಮಿತ್ತಂ ಮನಸಿ ಕರೋತಿ। ಹೇಟ್ಠಿಮಾಯಪಿ ದಿಸಾಯ ಸದ್ದಾನಂ ಸದ್ದನಿಮಿತ್ತಂ ಮನಸಿ ಕರೋತಿ। ಉಪರಿಮಾಯಪಿ ದಿಸಾಯ ಸದ್ದಾನಂ ಸದ್ದನಿಮಿತ್ತಂ ಮನಸಿ ಕರೋತಿ। ಸೋ ತಥಾಭಾವಿತೇನ ಚಿತ್ತೇನ ಪರಿಸುದ್ಧೇನ ಪರಿಯೋದಾತೇನ ಸೋತಧಾತುವಿಸುದ್ಧಿಞಾಣಾಯ ಚಿತ್ತಂ ಅಭಿನೀಹರತಿ ಅಭಿನಿನ್ನಾಮೇತಿ। ಸೋ ದಿಬ್ಬಾಯ ಸೋತಧಾತುಯಾ ವಿಸುದ್ಧಾಯ ಅತಿಕ್ಕನ್ತಮಾನುಸಿಕಾಯ ಉಭೋ ಸದ್ದೇ ಸುಣಾತಿ ದಿಬ್ಬೇ ಚ ಮಾನುಸೇ ಚ ಯೇ ದೂರೇ ಸನ್ತಿಕೇ ಚ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ವಿತಕ್ಕವಿಪ್ಫಾರವಸೇನ ನಾನತ್ತೇಕತ್ತಸದ್ದನಿಮಿತ್ತಾನಂ ಪರಿಯೋಗಾಹಣೇ ಪಞ್ಞಾ ಸೋತಧಾತುವಿಸುದ್ಧಿಞಾಣಂ।>
      stand <ಸೋತಧಾತುವಿಸುದ್ಧಿಞಾಣನಿದ್ದೇಸೋ ಏಕಪಞ್ಞಾಸಮೋ।>
    text <೫೨॥ ಚೇತೋಪರಿಯಞಾಣನಿದ್ದೇಸೋ>
      text <೧೦೪>, <ಕಥಂ ತಿಣ್ಣಂ ಚಿತ್ತಾನಂ ವಿಪ್ಫಾರತ್ತಾ ಇನ್ದ್ರಿಯಾನಂ ಪಸಾದವಸೇನ ನಾನತ್ತೇಕತ್ತವಿಞ್ಞಾಣಚರಿಯಾಪರಿಯೋಗಾಹಣೇ ಪಞ್ಞಾ ಚೇತೋಪರಿಯಞಾಣಂ॥ ಇಧ ಭಿಕ್ಖು ಛನ್ದಸಮಾಧಿಪಧಾನಸಙ್ಖಾರಸಮನ್ನಾಗತಂ ಇದ್ಧಿಪಾದಂ ಭಾವೇತಿ। ವೀರಿಯಸಮಾಧಿ…ಪೇ॰… ಚಿತ್ತಸಮಾಧಿ…ಪೇ॰… ವೀಮಂಸಾಸಮಾಧಿಪಧಾನಸಙ್ಖಾರಸಮನ್ನಾಗತಂ ಇದ್ಧಿಪಾದಂ ಭಾವೇತಿ। ಸೋ ಇಮೇಸು ಚತೂಸು ಇದ್ಧಿಪಾದೇಸು ಚಿತ್ತಂ ಪರಿಭಾವೇತಿ ಪರಿದಮೇತಿ। ಮುದುಂ ಕರೋತಿ ಕಮ್ಮನಿಯಂ। ಸೋ ಇಮೇಸು ಚತೂಸು ಇದ್ಧಿಪಾದೇಸು ಚಿತ್ತಂ ಪರಿಭಾವೇತ್ವಾ ಪರಿದಮೇತ್ವಾ। ಮುದುಂ ಕರಿತ್ವಾ ಕಮ್ಮನಿಯಂ ಏವಂ ಪಜಾನಾತಿ ಇದಂ ರೂಪಂ ಸೋಮನಸ್ಸಿನ್ದ್ರಿಯಸಮುಟ್ಠಿತಂ। ಇದಂ ರೂಪಂ ದೋಮನಸ್ಸಿನ್ದ್ರಿಯಸಮುಟ್ಠಿತಂ। ಇದಂ ರೂಪಂ ಉಪೇಕ್ಖಿನ್ದ್ರಿಯಸಮುಟ್ಠಿತನ್ತಿ। ಸೋ ತಥಾಭಾವಿತೇನ ಚಿತ್ತೇನ ಪರಿಸುದ್ಧೇನ ಪರಿಯೋದಾತೇನ ಚೇತೋಪರಿಯಞಾಣಾಯ ಚಿತ್ತಂ ಅಭಿನೀಹರತಿ ಅಭಿನಿನ್ನಾಮೇತಿ। ಸೋ ಪರಸತ್ತಾನಂ ಪರಪುಗ್ಗಲಾನಂ ಚೇತಸಾ ಚೇತೋ ಪರಿಚ್ಚ ಪಜಾನಾತಿ ಸರಾಗಂ ವಾ ಚಿತ್ತಂ ಸರಾಗಂ ಚಿತ್ತನ್ತಿ ಪಜಾನಾತಿ। ವೀತರಾಗಂ ವಾ ಚಿತ್ತಂ ವೀತರಾಗಂ ಚಿತ್ತನ್ತಿ ಪಜಾನಾತಿ। ಸದೋಸಂ ವಾ ಚಿತ್ತಂ…ಪೇ॰… ವೀತದೋಸಂ ವಾ ಚಿತ್ತಂ… ಸಮೋಹಂ ವಾ ಚಿತ್ತಂ… ವೀತಮೋಹಂ ವಾ ಚಿತ್ತಂ… ಸಂಖಿತ್ತಂ ವಾ ಚಿತ್ತಂ… ವಿಕ್ಖಿತ್ತಂ ವಾ ಚಿತ್ತಂ… ಮಹಗ್ಗತಂ ವಾ ಚಿತ್ತಂ… ಅಮಹಗ್ಗತಂ ವಾ ಚಿತ್ತಂ… ಸಉತ್ತರಂ ವಾ ಚಿತ್ತಂ… ಅನುತ್ತರಂ ವಾ ಚಿತ್ತಂ… ಸಮಾಹಿತಂ ವಾ ಚಿತ್ತಂ… ಅಸಮಾಹಿತಂ ವಾ ಚಿತ್ತಂ… ವಿಮುತ್ತಂ ವಾ ಚಿತ್ತಂ… ಅವಿಮುತ್ತಂ ವಾ ಚಿತ್ತಂ ಅವಿಮುತ್ತಂ ಚಿತ್ತನ್ತಿ ಪಜಾನಾತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ತಿಣ್ಣಂ ಚಿತ್ತಾನಂ ವಿಪ್ಫಾರತ್ತಾ ಇನ್ದ್ರಿಯಾನಂ ಪಸಾದವಸೇನ ನಾನತ್ತೇಕತ್ತವಿಞ್ಞಾಣಚರಿಯಾಪರಿಯೋಗಾಹಣೇ ಪಞ್ಞಾ ಚೇತೋಪರಿಯಞಾಣಂ।>
      stand <ಚೇತೋಪರಿಯಞಾಣನಿದ್ದೇಸೋ ದ್ವೇಪಞ್ಞಾಸಮೋ।>
    text <೫೩॥ ಪುಬ್ಬೇನಿವಾಸಾನುಸ್ಸತಿಞಾಣನಿದ್ದೇಸೋ>
      text <೧೦೫>, <ಕಥಂ ಪಚ್ಚಯಪವತ್ತಾನಂ ಧಮ್ಮಾನಂ ನಾನತ್ತೇಕತ್ತಕಮ್ಮವಿಪ್ಫಾರವಸೇನ ಪರಿಯೋಗಾಹಣೇ ಪಞ್ಞಾ ಪುಬ್ಬೇನಿವಾಸಾನುಸ್ಸತಿಞಾಣಂ॥ ಇಧ ಭಿಕ್ಖು ಛನ್ದಸಮಾಧಿ…ಪೇ॰… ಮುದುಂ ಕರಿತ್ವಾ ಕಮ್ಮನಿಯಂ ಏವಂ ಪಜಾನಾತಿ ಇಮಸ್ಮಿಂ ಸತಿ ಇದಂ ಹೋತಿ। ಇಮಸ್ಸುಪ್ಪಾದಾ ಇದಂ ಉಪ್ಪಜ್ಜತಿ। ಯದಿದಂ ಅವಿಜ್ಜಾಪಚ್ಚಯಾ ಸಙ್ಖಾರಾ। ಸಙ್ಖಾರಪಚ್ಚಯಾ ವಿಞ್ಞಾಣಂ। ವಿಞ್ಞಾಣಪಚ್ಚಯಾ ನಾಮರೂಪಂ। ನಾಮರೂಪಪಚ್ಚಯಾ ಸಳಾಯತನಂ। ಸಳಾಯತನಪಚ್ಚಯಾ ಫಸ್ಸೋ। ಫಸ್ಸಪಚ್ಚಯಾ ವೇದನಾ। ವೇದನಾಪಚ್ಚಯಾ ತಣ್ಹಾ। ತಣ್ಹಾಪಚ್ಚಯಾ ಉಪಾದಾನಂ। ಉಪಾದಾನಪಚ್ಚಯಾ ಭವೋ। ಭವಪಚ್ಚಯಾ ಜಾತಿ। ಜಾತಿಪಚ್ಚಯಾ ಜರಾಮರಣಂ ಸೋಕಪರಿದೇವದುಕ್ಖದೋಮನಸ್ಸುಪಾಯಾಸಾ ಸಮ್ಭವನ್ತಿ। ಏವಮೇತಸ್ಸ ಕೇವಲಸ್ಸ ದುಕ್ಖಕ್ಖನ್ಧಸ್ಸ ಸಮುದಯೋ ಹೋತಿ।>
      text <ಸೋ ತಥಾಭಾವಿತೇನ ಚಿತ್ತೇನ ಪರಿಸುದ್ಧೇನ ಪರಿಯೋದಾತೇನ ಪುಬ್ಬೇನಿವಾಸಾನುಸ್ಸತಿಞಾಣಾಯ ಚಿತ್ತಂ ಅಭಿನೀಹರತಿ ಅಭಿನಿನ್ನಾಮೇತಿ। ಸೋ ಅನೇಕವಿಹಿತಂ ಪುಬ್ಬೇನಿವಾಸಂ ಅನುಸ್ಸರತಿ। ಸೇಯ್ಯಥಿದಂ ಏಕಮ್ಪಿ ಜಾತಿಂ ದ್ವೇಪಿ ಜಾತಿಯೋ ತಿಸ್ಸೋಪಿ ಜಾತಿಯೋ ಚತಸ್ಸೋಪಿ ಜಾತಿಯೋ ಪಞ್ಚಪಿ ಜಾತಿಯೋ ದಸಪಿ ಜಾತಿಯೋ ವೀಸಮ್ಪಿ ಜಾತಿಯೋ ತಿಂಸಮ್ಪಿ ಜಾತಿಯೋ ಚತ್ತಾಲೀಸಮ್ಪಿ ಜಾತಿಯೋ ಪಞ್ಞಾಸಮ್ಪಿ ಜಾತಿಯೋ। ಜಾತಿಸತಮ್ಪಿ ಜಾತಿಸಹಸ್ಸಮ್ಪಿ ಜಾತಿಸತಸಹಸ್ಸಮ್ಪಿ। ಅನೇಕೇಪಿ ಸಂವಟ್ಟಕಪ್ಪೇ ಅನೇಕೇಪಿ ವಿವಟ್ಟಕಪ್ಪೇ ಅನೇಕೇಪಿ ಸಂವಟ್ಟವಿವಟ್ಟಕಪ್ಪೇ ಅಮುತ್ರಾಸಿಂ ಏವಂನಾಮೋ ಏವಂಗೋತ್ತೋ ಏವಂವಣ್ಣೋ ಏವಮಾಹಾರೋ ಏವಂಸುಖದುಕ್ಖಪ್ಪಟಿಸಂವೇದೀ ಏವಮಾಯುಪರಿಯನ್ತೋ। ಸೋ ತತೋ ಚುತೋ ಅಮುತ್ರ ಉದಪಾದಿಂ। ತತ್ರಾಪಾಸಿಂ ಏವಂನಾಮೋ ಏವಂಗೋತ್ತೋ ಏವಂವಣ್ಣೋ ಏವಮಾಹಾರೋ ಏವಂಸುಖದುಕ್ಖಪ್ಪಟಿಸಂವೇದೀ ಏವಮ ಆಯುಪರಿಯನ್ತೋ। ಸೋ ತತೋ ಚುತೋ ಇಧೂಪಪನ್ನೋತಿ। ಇತಿ ಸಾಕಾರಂ ಸಉದ್ದೇಸಂ ಅನೇಕವಿಹಿತಂ ಪುಬ್ಬೇನಿವಾಸಂ ಅನುಸ್ಸರತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಪಚ್ಚಯಪವತ್ತಾನಂ ಧಮ್ಮಾನಂ ನಾನತ್ತೇಕತ್ತಕಮ್ಮವಿಪ್ಫಾರವಸೇನ ಪರಿಯೋಗಾಹಣೇ ಪಞ್ಞಾ ಪುಬ್ಬೇನಿವಾಸಾನುಸ್ಸತಿಞಾಣಂ।>
      stand <ಪುಬ್ಬೇನಿವಾಸಾನುಸ್ಸತಿಞಾಣನಿದ್ದೇಸೋ ತೇಪಞ್ಞಾಸಮೋ।>
    text <೫೪॥ ದಿಬ್ಬಚಕ್ಖುಞಾಣನಿದ್ದೇಸೋ>
      text <೧೦೬>, <ಕಥಂ ಓಭಾಸವಸೇನ ನಾನತ್ತೇಕತ್ತರೂಪನಿಮಿತ್ತಾನಂ ದಸ್ಸನಟ್ಠೇ ಪಞ್ಞಾ ದಿಬ್ಬಚಕ್ಖುಞಾಣಂ॥ ಇಧ ಭಿಕ್ಖು ಛನ್ದಸಮಾಧಿಪಧಾನಸಙ್ಖಾರಸಮನ್ನಾಗತಂ ಇದ್ಧಿಪಾದಂ ಭಾವೇತಿ। ವೀರಿಯಸಮಾಧಿ…ಪೇ॰… ಚಿತ್ತಸಮಾಧಿ…ಪೇ॰… ವೀಮಂಸಾಸಮಾಧಿಪಧಾನಸಙ್ಖಾರಸಮನ್ನಾಗತಂ ಇದ್ಧಿಪಾದಂ ಭಾವೇತಿ। ಸೋ ಇಮೇಸು ಚತೂಸು ಇದ್ಧಿಪಾದೇಸು ಚಿತ್ತಂ ಪರಿಭಾವೇತಿ ಪರಿದಮೇತಿ। ಮುದುಂ ಕರೋತಿ ಕಮ್ಮನಿಯಂ। ಸೋ ಇಮೇಸು ಚತೂಸು ಇದ್ಧಿಪಾದೇಸು ಚಿತ್ತಂ ಪರಿಭಾವೇತ್ವಾ ಪರಿದಮೇತ್ವಾ। ಮುದುಂ ಕರಿತ್ವಾ ಕಮ್ಮನಿಯಂ ಆಲೋಕಸಞ್ಞಂ ಮನಸಿ ಕರೋತಿ। ದಿವಾಸಞ್ಞಂ ಅಧಿಟ್ಠಾತಿ ಯಥಾ ದಿವಾ ತಥಾ ರತ್ತಿಂ। ಯಥಾ ರತ್ತಿಂ ತಥಾ ದಿವಾ। ಇತಿ ವಿವಟೇನ ಚೇತಸಾ ಅಪರಿಯೋನದ್ಧೇನ ಸಪ್ಪಭಾಸಂ ಚಿತ್ತಂ ಭಾವೇತಿ। ಸೋ ತಥಾಭಾವಿತೇನ ಚಿತ್ತೇನ ಪರಿಸುದ್ಧೇನ ಪರಿಯೋದಾತೇನ ಸತ್ತಾನಂ ಚುತೂಪಪಾತಞಾಣಾಯ ಚಿತ್ತಂ ಅಭಿನೀಹರತಿ ಅಭಿನಿನ್ನಾಮೇತಿ। ಸೋ ದಿಬ್ಬೇನ ಚಕ್ಖುನಾ ವಿಸುದ್ಧೇನ ಅತಿಕ್ಕನ್ತಮಾನುಸಕೇನ। ಸತ್ತೇ ಪಸ್ಸತಿ ಚವಮಾನೇ ಉಪಪಜ್ಜಮಾನೇ ಹೀನೇ ಪಣೀತೇ ಸುವಣ್ಣೇ ದುಬ್ಬಣ್ಣೇ ಸುಗತೇ ದುಗ್ಗತೇ ಯಥಾಕಮ್ಮೂಪಗೇ ಸತ್ತೇ ಪಜಾನಾತಿ ಇಮೇ ವತ ಭೋನ್ತೋ ಸತ್ತಾ ಕಾಯದುಚ್ಚರಿತೇನ ಸಮನ್ನಾಗತಾ। ವಚೀದುಚ್ಚರಿತೇನ ಸಮನ್ನಾಗತಾ। ಮನೋದುಚ್ಚರಿತೇನ ಸಮನ್ನಾಗತಾ। ಅರಿಯಾನಂ ಉಪವಾದಕಾ। ಮಿಚ್ಛಾದಿಟ್ಠಿಕಾ। ಮಿಚ್ಛಾದಿಟ್ಠಿಕಮ್ಮಸಮಾದಾನಾ। ತೇ ಕಾಯಸ್ಸ ಭೇದಾ ಪರಂ ಮರಣಾ ಅಪಾಯಂ ದುಗ್ಗತಿಂ ವಿನಿಪಾತಂ ನಿರಯಂ ಉಪಪನ್ನಾ। ಇಮೇ ವಾ ಪನ ಭೋನ್ತೋ ಸತ್ತಾ ಕಾಯಸುಚರಿತೇನ ಸಮನ್ನಾಗತಾ। ವಚೀಸುಚರಿತೇನ ಸಮನ್ನಾಗತಾ। ಮನೋಸುಚರಿತೇನ ಸಮನ್ನಾಗತಾ ಅರಿಯಾನಂ ಅನುಪವಾದಕಾ। ಸಮ್ಮಾದಿಟ್ಠಿಕಾ ಸಮ್ಮಾದಿಟ್ಠಿಕಮ್ಮಸಮಾದಾನಾ। ತೇ ಕಾಯಸ್ಸ ಭೇದಾ ಪರಂ ಮರಣಾ ಸುಗತಿಂ ಸಗ್ಗಂ ಲೋಕಂ ಉಪಪನ್ನಾತಿ। ಇತಿ ದಿಬ್ಬೇನ ಚಕ್ಖುನಾ ವಿಸುದ್ಧೇನ ಅತಿಕ್ಕನ್ತಮಾನುಸಕೇನ ಸತ್ತೇ ಪಸ್ಸತಿ ಚವಮಾನೇ ಉಪಪಜ್ಜಮಾನೇ ಹೀನೇ ಪಣೀತೇ ಸುವಣ್ಣೇ ದುಬ್ಬಣ್ಣೇ। ಸುಗತೇ ದುಗ್ಗತೇ ಯಥಾಕಮ್ಮೂಪಗೇ ಸತ್ತೇ ಪಜಾನಾತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಓಭಾಸವಸೇನ ನಾನತ್ತೇಕತ್ತರೂಪನಿಮಿತ್ತಾನಂ ದಸ್ಸನಟ್ಠೇ ಪಞ್ಞಾ ದಿಬ್ಬಚಕ್ಖುಞಾಣಂ।>
      stand <ದಿಬ್ಬಚಕ್ಖುಞಾಣನಿದ್ದೇಸೋ ಚತುಪಞ್ಞಾಸಮೋ।>
    text <೫೫॥ ಆಸವಕ್ಖಯಞಾಣನಿದ್ದೇಸೋ>
      text <೧೦೭>, <ಕಥಂ ಚತುಸಟ್ಠಿಯಾ ಆಕಾರೇಹಿ ತಿಣ್ಣನ್ನಂ ಇನ್ದ್ರಿಯಾನಂ ವಸಿಭಾವತಾ ಪಞ್ಞಾ ಆಸವಾನಂ ಖಯೇ ಞಾಣಂ॥ ಕತಮೇಸಂ ತಿಣ್ಣನ್ನಂ ಇನ್ದ್ರಿಯಾನಂ॥ ಅನಞ್ಞಾತಞ್ಞಸ್ಸಾಮೀತಿನ್ದ್ರಿಯಸ್ಸ ಅಞ್ಞಿನ್ದ್ರಿಯಸ್ಸ ಅಞ್ಞಾತಾವಿನ್ದ್ರಿಯಸ್ಸ।>
      text <ಅನಞ್ಞಾತಞ್ಞಸ್ಸಾಮೀತಿನ್ದ್ರಿಯಂ ಕತಿ ಠಾನಾನಿ ಗಚ್ಛತಿ। ಅಞ್ಞಿನ್ದ್ರಿಯಂ ಕತಿ ಠಾನಾನಿ ಗಚ್ಛತಿ। ಅಞ್ಞಾತಾವಿನ್ದ್ರಿಯಂ ಕತಿ ಠಾನಾನಿ ಗಚ್ಛತಿ॥ ಅನಞ್ಞಾತಞ್ಞಸ್ಸಾಮೀತಿನ್ದ್ರಿಯಂ ಏಕಂ ಠಾನಂ ಗಚ್ಛತಿ ಸೋತಾಪತ್ತಿಮಗ್ಗಂ। ಅಞ್ಞಿನ್ದ್ರಿಯಂ ಛ ಠಾನಾನಿ ಗಚ್ಛತಿ ಸೋತಾಪತ್ತಿಫಲಂ। ಸಕದಾಗಾಮಿಮಗ್ಗಂ। ಸಕದಾಗಾಮಿಫಲಂ। ಅನಾಗಾಮಿಮಗ್ಗಂ। ಅನಾಗಾಮಿಫಲಂ। ಅರಹತ್ತಮಗ್ಗಂ। ಅಞ್ಞಾತಾವಿನ್ದ್ರಿಯಂ ಏಕಂ ಠಾನಂ ಗಚ್ಛತಿ ಅರಹತ್ತಫಲಂ।>
      text <ಸೋತಾಪತ್ತಿಮಗ್ಗಕ್ಖಣೇ ಅನಞ್ಞಾತಞ್ಞಸ್ಸಾಮೀತಿನ್ದ್ರಿಯಸ್ಸ ಸದ್ಧಿನ್ದ್ರಿಯಂ ಅಧಿಮೋಕ್ಖಪರಿವಾರಂ ಹೋತಿ। ವೀರಿಯಿನ್ದ್ರಿಯಂ ಪಗ್ಗಹಪರಿವಾರಂ ಹೋತಿ। ಸತಿನ್ದ್ರಿಯಂ ಉಪಟ್ಠಾನಪರಿವಾರಂ ಹೋತಿ। ಸಮಾಧಿನ್ದ್ರಿಯಂ ಅವಿಕ್ಖೇಪಪರಿವಾರಂ ಹೋತಿ। ಪಞ್ಞಿನ್ದ್ರಿಯಂ ದಸ್ಸನಪರಿವಾರಂ ಹೋತಿ। ಮನಿನ್ದ್ರಿಯಂ ವಿಜಾನನಪರಿವಾರಂ ಹೋತಿ। ಸೋಮನಸ್ಸಿನ್ದ್ರಿಯಂ ಅಭಿಸನ್ದನಪರಿವಾರಂ ಹೋತಿ। ಜೀವಿತಿನ್ದ್ರಿಯಂ ಪವತ್ತಸನ್ತತಾಧಿಪತೇಯ್ಯಪರಿವಾರಂ ಹೋತಿ। ಸೋತಾಪತ್ತಿಮಗ್ಗಕ್ಖಣೇ ಜಾತಾ ಧಮ್ಮಾ ಠಪೇತ್ವಾ ಚಿತ್ತಸಮುಟ್ಠಾನಂ ರೂಪಂ ಸಬ್ಬೇವ ಕುಸಲಾ ಹೋನ್ತಿ। ಸಬ್ಬೇವ ಅನಾಸವಾ ಹೋನ್ತಿ। ಸಬ್ಬೇವ ನಿಯ್ಯಾನಿಕಾ ಹೋನ್ತಿ। ಸಬ್ಬೇವ ಅಪಚಯಗಾಮಿನೋ ಹೋನ್ತಿ। ಸಬ್ಬೇವ ಲೋಕುತ್ತರಾ ಹೋನ್ತಿ। ಸಬ್ಬೇವ ನಿಬ್ಬಾನಾರಮ್ಮಣಾ ಹೋನ್ತಿ। ಸೋತಾಪತ್ತಿಮಗ್ಗಕ್ಖಣೇ ಅನಞ್ಞಾತಞ್ಞಸ್ಸಾಮೀತಿನ್ದ್ರಿಯಸ್ಸ ಇಮಾನಿ ಅಟ್ಠಿನ್ದ್ರಿಯಾನಿ ಸಹಜಾತಪರಿವಾರಾ ಹೋನ್ತಿ। ಅಞ್ಞಮಞ್ಞಪರಿವಾರಾ ಹೋನ್ತಿ। ನಿಸ್ಸಯಪರಿವಾರಾ ಹೋನ್ತಿ। ಸಮ್ಪಯುತ್ತಪರಿವಾರಾ ಹೋನ್ತಿ। ಸಹಗತಾ ಹೋನ್ತಿ। ಸಹಜಾತಾ ಹೋನ್ತಿ। ಸಂಸಟ್ಠಾ ಹೋನ್ತಿ। ಸಮ್ಪಯುತ್ತಾ ಹೋನ್ತಿ। ತೇವ ತಸ್ಸ ಆಕಾರಾ ಚೇವ ಹೋನ್ತಿ ಪರಿವಾರಾ ಚ।>
      text <ಸೋತಾಪತ್ತಿಫಲಕ್ಖಣೇ ಅಞ್ಞಿನ್ದ್ರಿಯಸ್ಸ ಸದ್ಧಿನ್ದ್ರಿಯಂ ಅಧಿಮೋಕ್ಖಪರಿವಾರಂ ಹೋತಿ। ವೀರಿಯಿನ್ದ್ರಿಯಂ ಪಗ್ಗಹಪರಿವಾರಂ ಹೋತಿ। ಸತಿನ್ದ್ರಿಯಂ ಉಪಟ್ಠಾನಪರಿವಾರಂ ಹೋತಿ। ಸಮಾಧಿನ್ದ್ರಿಯಂ ಅವಿಕ್ಖೇಪಪರಿವಾರಂ ಹೋತಿ। ಪಞ್ಞಿನ್ದ್ರಿಯಂ ದಸ್ಸನಪರಿವಾರಂ ಹೋತಿ। ಮನಿನ್ದ್ರಿಯಂ ವಿಜಾನನಪರಿವಾರಂ ಹೋತಿ। ಸೋಮನಸ್ಸಿನ್ದ್ರಿಯಂ ಅಭಿಸನ್ದನಪರಿವಾರಂ ಹೋತಿ। ಜೀವಿತಿನ್ದ್ರಿಯಂ ಪವತ್ತಸನ್ತತಾಧಿಪತೇಯ್ಯಪರಿವಾರಂ ಹೋತಿ। ಸೋತಾಪತ್ತಿಫಲಕ್ಖಣೇ ಜಾತಾ ಧಮ್ಮಾ ಸಬ್ಬೇವ ಅಬ್ಯಾಕತಾ ಹೋನ್ತಿ। ಠಪೇತ್ವಾ ಚಿತ್ತಸಮುಟ್ಠಾನಂ ರೂಪಂ ಸಬ್ಬೇವ ಅನಾಸವಾ ಹೋನ್ತಿ। ಸಬ್ಬೇವ ಲೋಕುತ್ತರಾ ಹೋನ್ತಿ। ಸಬ್ಬೇವ ನಿಬ್ಬಾನಾರಮ್ಮಣಾ ಹೋನ್ತಿ। ಸೋತಾಪತ್ತಿಫಲಕ್ಖಣೇ ಅಞ್ಞಿನ್ದ್ರಿಯಸ್ಸ ಇಮಾನಿ ಅಟ್ಠಿನ್ದ್ರಿಯಾನಿ ಸಹಜಾತಪರಿವಾರಾ ಹೋನ್ತಿ। ಅಞ್ಞಮಞ್ಞಪರಿವಾರಾ ಹೋನ್ತಿ। ನಿಸ್ಸಯಪರಿವಾರಾ ಹೋನ್ತಿ। ಸಮ್ಪಯುತ್ತಪರಿವಾರಾ ಹೋನ್ತಿ। ಸಹಗತಾ ಹೋನ್ತಿ। ಸಹಜಾತಾ ಹೋನ್ತಿ। ಸಂಸಟ್ಠಾ ಹೋನ್ತಿ। ಸಮ್ಪಯುತ್ತಾ ಹೋನ್ತಿ। ತೇವ ತಸ್ಸ ಆಕಾರಾ ಚೇವ ಹೋನ್ತಿ ಪರಿವಾರಾ ಚ।>
      text <ಸಕದಾಗಾಮಿಮಗ್ಗಕ್ಖಣೇ …ಪೇ॰… ಸಕದಾಗಾಮಿಫಲಕ್ಖಣೇ…ಪೇ॰… ಅನಾಗಾಮಿಮಗ್ಗಕ್ಖಣೇ…ಪೇ॰… ಅನಾಗಾಮಿಫಲಕ್ಖಣೇ…ಪೇ॰… ಅರಹತ್ತಮಗ್ಗಕ್ಖಣೇ ಅಞ್ಞಿನ್ದ್ರಿಯಸ್ಸ ಸದ್ಧಿನ್ದ್ರಿಯಂ ಅಧಿಮೋಕ್ಖಪರಿವಾರಂ ಹೋತಿ…ಪೇ॰… ಜೀವಿತಿನ್ದ್ರಿಯಂ ಪವತ್ತಸನ್ತತಾಧಿಪತೇಯ್ಯಪರಿವಾರಂ ಹೋತಿ। ಅರಹತ್ತಮಗ್ಗಕ್ಖಣೇ ಜಾತಾ ಧಮ್ಮಾ ಠಪೇತ್ವಾ ಚಿತ್ತಸಮುಟ್ಠಾನಂ ರೂಪಂ ಸಬ್ಬೇವ ಕುಸಲಾ ಹೋನ್ತಿ। ಸಬ್ಬೇವ ಅನಾಸವಾ ಹೋನ್ತಿ। ಸಬ್ಬೇವ ನಿಯ್ಯಾನಿಕಾ ಹೋನ್ತಿ। ಸಬ್ಬೇವ ಅಪಚಯಗಾಮಿನೋ ಹೋನ್ತಿ। ಸಬ್ಬೇವ ಲೋಕುತ್ತರಾ ಹೋನ್ತಿ। ಸಬ್ಬೇವ ನಿಬ್ಬಾನಾರಮ್ಮಣಾ ಹೋನ್ತಿ। ಅರಹತ್ತಮಗ್ಗಕ್ಖಣೇ ಅಞ್ಞಿನ್ದ್ರಿಯಸ್ಸ ಇಮಾನಿ ಅಟ್ಠಿನ್ದ್ರಿಯಾನಿ ಸಹಜಾತಪರಿವಾರಾ ಹೋನ್ತಿ। ಅಞ್ಞಮಞ್ಞಪರಿವಾರಾ ಹೋನ್ತಿ। ನಿಸ್ಸಯಪರಿವಾರಾ ಹೋನ್ತಿ। ಸಮ್ಪಯುತ್ತಪರಿವಾರಾ ಹೋನ್ತಿ। ಸಹಗತಾ ಹೋನ್ತಿ। ಸಹಜಾತಾ ಹೋನ್ತಿ। ಸಂಸಟ್ಠಾ ಹೋನ್ತಿ। ಸಮ್ಪಯುತ್ತಾ ಹೋನ್ತಿ। ತೇವ ತಸ್ಸ ಆಕಾರಾ ಚೇವ ಹೋನ್ತಿ ಪರಿವಾರಾ ಚ।>
      text <ಅರಹತ್ತಫಲಕ್ಖಣೇ ಅಞ್ಞಾತಾವಿನ್ದ್ರಿಯಸ್ಸ ಸದ್ಧಿನ್ದ್ರಿಯಂ ಅಧಿಮೋಕ್ಖಪರಿವಾರಂ ಹೋತಿ। ವೀರಿಯಿನ್ದ್ರಿಯಂ ಪಗ್ಗಹಪರಿವಾರಂ ಹೋತಿ। ಸತಿನ್ದ್ರಿಯಂ ಉಪಟ್ಠಾನಪರಿವಾರಂ ಹೋತಿ। ಸಮಾಧಿನ್ದ್ರಿಯಂ ಅವಿಕ್ಖೇಪಪರಿವಾರಂ ಹೋತಿ। ಪಞ್ಞಿನ್ದ್ರಿಯಂ ದಸ್ಸನಪರಿವಾರಂ ಹೋತಿ। ಮನಿನ್ದ್ರಿಯಂ ವಿಜಾನನಪರಿವಾರಂ ಹೋತಿ। ಸೋಮನಸ್ಸಿನ್ದ್ರಿಯಂ ಅಭಿಸನ್ದನಪರಿವಾರಂ ಹೋತಿ। ಜೀವಿತಿನ್ದ್ರಿಯಂ ಪವತ್ತಸನ್ತತಾಧಿಪತೇಯ್ಯಪರಿವಾರಂ ಹೋತಿ। ಅರಹತ್ತಫಲಕ್ಖಣೇ ಜಾತಾ ಧಮ್ಮಾ ಸಬ್ಬೇವ ಅಬ್ಯಾಕತಾ ಹೋನ್ತಿ। ಠಪೇತ್ವಾ ಚಿತ್ತಸಮುಟ್ಠಾನಂ ರೂಪಂ ಸಬ್ಬೇವ ಅನಾಸವಾ ಹೋನ್ತಿ। ಸಬ್ಬೇವ ಲೋಕುತ್ತರಾ ಹೋನ್ತಿ। ಸಬ್ಬೇವ ನಿಬ್ಬಾನಾರಮ್ಮಣಾ ಹೋನ್ತಿ। ಅರಹತ್ತಫಲಕ್ಖಣೇ ಅಞ್ಞಾತಾವಿನ್ದ್ರಿಯಸ್ಸ ಇಮಾನಿ ಅಟ್ಠಿನ್ದ್ರಿಯಾನಿ ಸಹಜಾತಪರಿವಾರಾ ಹೋನ್ತಿ। ಅಞ್ಞಮಞ್ಞಪರಿವಾರಾ ಹೋನ್ತಿ। ನಿಸ್ಸಯಪರಿವಾರಾ ಹೋನ್ತಿ। ಸಮ್ಪಯುತ್ತಪರಿವಾರಾ ಹೋನ್ತಿ। ಸಹಗತಾ ಹೋನ್ತಿ। ಸಹಜಾತಾ ಹೋನ್ತಿ। ಸಂಸಟ್ಠಾ ಹೋನ್ತಿ। ಸಮ್ಪಯುತ್ತಾ ಹೋನ್ತಿ। ತೇವ ತಸ್ಸ ಆಕಾರಾ ಚೇವ ಹೋನ್ತಿ ಪರಿವಾರಾ ಚ। ಇತಿ ಇಮಾನಿ ಅಟ್ಠಟ್ಠಕಾನಿ ಚತುಸಟ್ಠಿ ಹೋನ್ತಿ।>
      text <ಆಸವಾತಿ ಕತಮೇ ತೇ ಆಸವಾ॥ ಕಾಮಾಸವೋ। ಭವಾಸವೋ। ದಿಟ್ಠಾಸವೋ। ಅವಿಜ್ಜಾಸವೋ। ಕತ್ಥೇತೇ ಆಸವಾ ಖೀಯನ್ತಿ॥ ಸೋತಾಪತ್ತಿಮಗ್ಗೇನ ಅನವಸೇಸೋ ದಿಟ್ಠಾಸವೋ ಖೀಯತಿ। ಅಪಾಯಗಮನೀಯೋ ಕಾಮಾಸವೋ ಖೀಯತಿ। ಅಪಾಯಗಮನೀಯೋ ಭವಾಸವೋ ಖೀಯತಿ। ಅಪಾಯಗಮನೀಯೋ ಅವಿಜ್ಜಾಸವೋ ಖೀಯತಿ। ಏತ್ಥೇತೇ ಆಸವಾ ಖೀಯನ್ತಿ। ಸಕದಾಗಾಮಿಮಗ್ಗೇನ ಓಳಾರಿಕೋ ಕಾಮಾಸವೋ ಖೀಯತಿ। ತದೇಕಟ್ಠೋ ಭವಾಸವೋ ಖೀಯತಿ। ತದೇಕಟ್ಠೋ ಅವಿಜ್ಜಾಸವೋ ಖೀಯತಿ। ಏತ್ಥೇತೇ ಆಸವಾ ಖೀಯನ್ತಿ। ಅನಾಗಾಮಿಮಗ್ಗೇನ ಅನವಸೇಸೋ ಕಾಮಾಸವೋ ಖೀಯತಿ। ತದೇಕಟ್ಠೋ ಭವಾಸವೋ ಖೀಯತಿ। ತದೇಕಟ್ಠೋ ಅವಿಜ್ಜಾಸವೋ ಖೀಯತಿ। ಏತ್ಥೇತೇ ಆಸವಾ ಖೀಯನ್ತಿ। ಅರಹತ್ತಮಗ್ಗೇನ ಅನವಸೇಸೋ ಭವಾಸವೋ ಖೀಯತಿ। ಅನವಸೇಸೋ ಅವಿಜ್ಜಾಸವೋ ಖೀಯತಿ। ಏತ್ಥೇತೇ ಆಸವಾ ಖೀಯನ್ತಿ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಚತುಸಟ್ಠಿಯಾ ಆಕಾರೇಹಿ ತಿಣ್ಣನ್ನಂ ಇನ್ದ್ರಿಯಾನಂ ವಸಿಭಾವತಾ ಪಞ್ಞಾ ಆಸವಾನಂ ಖಯೇ ಞಾಣಂ।>
      stand <ಆಸವಕ್ಖಯಞಾಣನಿದ್ದೇಸೋ ಪಞ್ಚಪಞ್ಞಾಸಮೋ।>
    text <೫೬-೬೩॥ ಸಚ್ಚಞಾಣಚತುಕ್ಕದ್ವಯನಿದ್ದೇಸೋ>
      text <೧೦೮>, <ಕಥಂ ಪರಿಞ್ಞಟ್ಠೇ ಪಞ್ಞಾ ದುಕ್ಖೇ ಞಾಣಂ। ಪಹಾನಟ್ಠೇ ಪಞ್ಞಾ ಸಮುದಯೇ ಞಾಣಂ। ಸಚ್ಛಿಕಿರಿಯಟ್ಠೇ ಪಞ್ಞಾ ನಿರೋಧೇ ಞಾಣಂ। ಭಾವನಟ್ಠೇ ಪಞ್ಞಾ ಮಗ್ಗೇ ಞಾಣಂ॥ ದುಕ್ಖಸ್ಸ ಪೀಳನಟ್ಠೋ ಸಙ್ಖತಟ್ಠೋ ಸನ್ತಾಪಟ್ಠೋ ವಿಪರಿಣಾಮಟ್ಠೋ ಪರಿಞ್ಞಾತಟ್ಠೋ। ಸಮುದಯಸ್ಸ ಆಯೂಹನಟ್ಠೋ ನಿದಾನಟ್ಠೋ ಸಞ್ಞೋಗಟ್ಠೋ ಪಲಿಬೋಧಟ್ಠೋ ಪಹಾನಟ್ಠೋ। ನಿರೋಧಸ್ಸ ನಿಸ್ಸರಣಟ್ಠೋ ವಿವೇಕಟ್ಠೋ ಅಸಙ್ಖತಟ್ಠೋ ಅಮತಟ್ಠೋ ಸಚ್ಛಿಕಿರಿಯಟ್ಠೋ। ಮಗ್ಗಸ್ಸ ನಿಯ್ಯಾನಟ್ಠೋ ಹೇತುಟ್ಠೋ ದಸ್ಸನಟ್ಠೋ ಆಧಿಪತೇಯ್ಯಟ್ಠೋ ಭಾವನಟ್ಠೋ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಪರಿಞ್ಞಟ್ಠೇ ಪಞ್ಞಾ ದುಕ್ಖೇ ಞಾಣಂ। ಪಹಾನಟ್ಠೇ ಪಞ್ಞಾ ಸಮುದಯೇ ಞಾಣಂ। ಸಚ್ಛಿಕಿರಿಯಟ್ಠೇ ಪಞ್ಞಾ ನಿರೋಧೇ ಞಾಣಂ। ಭಾವನಟ್ಠೇ ಪಞ್ಞಾ ಮಗ್ಗೇ ಞಾಣಂ।>
      text <೧೦೯>, <ಕಥಂ ದುಕ್ಖೇ ಞಾಣಂ। ದುಕ್ಖಸಮುದಯೇ ಞಾಣಂ। ದುಕ್ಖನಿರೋಧೇ ಞಾಣಂ। ದುಕ್ಖನಿರೋಧಗಾಮಿನಿಯಾ ಪಟಿಪದಾಯ ಞಾಣಂ॥ ಮಗ್ಗಸಮಙ್ಗಿಸ್ಸ ಞಾಣಂ ದುಕ್ಖೇ ಪೇತಂ ಞಾಣಂ। ದುಕ್ಖಸಮುದಯೇ ಪೇತಂ ಞಾಣಂ। ದುಕ್ಖನಿರೋಧೇ ಪೇತಂ ಞಾಣಂ। ದುಕ್ಖನಿರೋಧಗಾಮಿನಿಯಾ ಪಟಿಪದಾಯ ಪೇತಂ ಞಾಣಂ।>
      text <ತತ್ಥ ಕತಮಂ ದುಕ್ಖೇ ಞಾಣಂ॥ ದುಕ್ಖಂ ಆರಬ್ಭ ಯಾ ಉಪ್ಪಜ್ಜತಿ ಪಞ್ಞಾ ಪಜಾನನಾ ವಿಚಯೋ ಪವಿಚಯೋ ಧಮ್ಮವಿಚಯೋ ಸಲ್ಲಕ್ಖಣಾ ಉಪಲಕ್ಖಣಾ ಪಚ್ಚುಪಲಕ್ಖಣಾ ಪಣ್ಡಿಚ್ಚಂ ಕೋಸಲ್ಲಂ ನೇಪುಞ್ಞಂ ವೇಭಬ್ಯಾ ಚಿನ್ತಾ ಉಪಪರಿಕ್ಖಾ ಭೂರಿ ಮೇಧಾ ಪರಿಣಾಯಿಕಾ ವಿಪಸ್ಸನಾ ಸಮ್ಪಜಞ್ಞಂ ಪತೋದೋ ಪಞ್ಞಾ ಪಞ್ಞಿನ್ದ್ರಿಯಂ ಪಞ್ಞಾಬಲಂ ಪಞ್ಞಾಸತ್ಥಂ ಪಞ್ಞಾಪಾಸಾದೋ ಪಞ್ಞಾಆಲೋಕೋ ಪಞ್ಞಾಓಭಾಸೋ ಪಞ್ಞಾಪಜ್ಜೋತೋ ಪಞ್ಞಾರತನಂ ಅಮೋಹೋ ಧಮ್ಮವಿಚಯೋ ಸಮ್ಮಾದಿಟ್ಠಿ ಇದಂ ವುಚ್ಚತಿ ದುಕ್ಖೇ ಞಾಣಂ। ದುಕ್ಖಸಮುದಯಂ ಆರಬ್ಭ…ಪೇ॰… ದುಕ್ಖನಿರೋಧಂ ಆರಬ್ಭ…ಪೇ॰… ದುಕ್ಖನಿರೋಧಗಾಮಿನಿಂ ಪಟಿಪದಂ ಆರಬ್ಭ ಯಾ ಉಪ್ಪಜ್ಜತಿ ಪಞ್ಞಾ ಪಜಾನನಾ…ಪೇ॰… ಅಮೋಹೋ ಧಮ್ಮವಿಚಯೋ ಸಮ್ಮಾದಿಟ್ಠಿ ಇದಂ ವುಚ್ಚತಿ ದುಕ್ಖನಿರೋಧಗಾಮಿನಿಯಾ ಪಟಿಪದಾಯ ಞಾಣಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ದುಕ್ಖೇ ಞಾಣಂ। ದುಕ್ಖಸಮುದಯೇ ಞಾಣಂ। ದುಕ್ಖನಿರೋಧೇ ಞಾಣಂ। ದುಕ್ಖನಿರೋಧಗಾಮಿನಿಯಾ ಪಟಿಪದಾಯ ಞಾಣಂ।>
      stand <ಸಚ್ಚಞಾಣಚತುಕ್ಕದ್ವಯನಿದ್ದೇಸೋ ತೇಸಟ್ಠಿಮೋ।>
    text <೬೪-೬೭॥ ಸುದ್ಧಿಕಪಟಿಸಮ್ಭಿದಾಞಾಣನಿದ್ದೇಸೋ>
      text <೧೧೦>, <ಕಥಂ ಅತ್ಥಪಟಿಸಮ್ಭಿದೇ ಞಾಣಂ। ಧಮ್ಮಪಟಿಸಮ್ಭಿದೇ ಞಾಣಂ। ನಿರುತ್ತಿಪಟಿಸಮ್ಭಿದೇ ಞಾಣಂ। ಪಟಿಭಾನಪಟಿಸಮ್ಭಿದೇ ಞಾಣಂ॥ ಅತ್ಥೇಸು ಞಾಣಂ ಅತ್ಥಪಟಿಸಮ್ಭಿದಾ। ಧಮ್ಮೇಸು ಞಾಣಂ ಧಮ್ಮಪಟಿಸಮ್ಭಿದಾ। ನಿರುತ್ತೀಸು ಞಾಣಂ ನಿರುತ್ತಿಪಟಿಸಮ್ಭಿದಾ। ಪಟಿಭಾನೇಸು ಞಾಣಂ ಪಟಿಭಾನಪಟಿಸಮ್ಭಿದಾ। ಅತ್ಥನಾನತ್ತೇ ಪಞ್ಞಾ ಅತ್ಥಪಟಿಸಮ್ಭಿದೇ ಞಾಣಂ। ಧಮ್ಮನಾನತ್ತೇ ಪಞ್ಞಾ ಧಮ್ಮಪಟಿಸಮ್ಭಿದೇ ಞಾಣಂ। ನಿರುತ್ತಿನಾನತ್ತೇ ಪಞ್ಞಾ ನಿರುತ್ತಿಪಟಿಸಮ್ಭಿದೇ ಞಾಣಂ। ಪಟಿಭಾನನಾನತ್ತೇ ಪಞ್ಞಾ ಪಟಿಭಾನಪಟಿಸಮ್ಭಿದೇ ಞಾಣಂ। ಅತ್ಥವವತ್ಥಾನೇ ಪಞ್ಞಾ ಅತ್ಥಪಟಿಸಮ್ಭಿದೇ ಞಾಣಂ। ಧಮ್ಮವವತ್ಥಾನೇ ಪಞ್ಞಾ ಧಮ್ಮಪಟಿಸಮ್ಭಿದೇ ಞಾಣಂ ನಿರುತ್ತಿವವತ್ಥಾನೇ ಪಞ್ಞಾ ನಿರುತ್ತಿಪಟಿಸಮ್ಭಿದೇ ಞಾಣಂ। ಪಟಿಭಾನವವತ್ಥಾನೇ ಪಞ್ಞಾ ಪಟಿಭಾನಪಟಿಸಮ್ಭಿದೇ ಞಾಣಂ।>
      text <ಅತ್ಥಸಲ್ಲಕ್ಖಣೇ ಪಞ್ಞಾ ಅತ್ಥಪಟಿಸಮ್ಭಿದೇ ಞಾಣಂ। ಧಮ್ಮಸಲ್ಲಕ್ಖಣೇ ಪಞ್ಞಾ ಧಮ್ಮಪಟಿಸಮ್ಭಿದೇ ಞಾಣಂ। ನಿರುತ್ತಿಸಲ್ಲಕ್ಖಣೇ ಪಞ್ಞಾ ನಿರುತ್ತಿಪಟಿಸಮ್ಭಿದೇ ಞಾಣಂ। ಪಟಿಭಾನಸಲ್ಲಕ್ಖಣೇ ಪಞ್ಞಾ ಪಟಿಭಾನಪಟಿಸಮ್ಭಿದೇ ಞಾಣಂ। ಅತ್ಥೂಪಲಕ್ಖಣೇ ಪಞ್ಞಾ ಅತ್ಥಪಟಿಸಮ್ಭಿದೇ ಞಾಣಂ। ಧಮ್ಮೂಪಲಕ್ಖಣೇ ಪಞ್ಞಾ ಧಮ್ಮಪಟಿಸಮ್ಭಿದೇ ಞಾಣಂ। ನಿರುತ್ತೂಪಲಕ್ಖಣೇ ಪಞ್ಞಾ ನಿರುತ್ತಿಪಟಿಸಮ್ಭಿದೇ ಞಾಣಂ। ಪಟಿಭಾನೂಪಲಕ್ಖಣೇ ಪಞ್ಞಾ ಪಟಿಭಾನಪಟಿಸಮ್ಭಿದೇ ಞಾಣಂ।>
      text <ಅತ್ಥಪ್ಪಭೇದೇ ಪಞ್ಞಾ ಅತ್ಥಪಟಿಸಮ್ಭಿದೇ ಞಾಣಂ। ಧಮ್ಮಪ್ಪಭೇದೇ ಪಞ್ಞಾ ಧಮ್ಮಪಟಿಸಮ್ಭಿದೇ ಞಾಣಂ। ನಿರುತ್ತಿಪ್ಪಭೇದೇ ಪಞ್ಞಾ ನಿರುತ್ತಿಪಟಿಸಮ್ಭಿದೇ ಞಾಣಂ। ಪಟಿಭಾನಪ್ಪಭೇದೇ ಪಞ್ಞಾ ಪಟಿಭಾನಪಟಿಸಮ್ಭಿದೇ ಞಾಣಂ। ಅತ್ಥಪ್ಪಭಾವನೇ ಪಞ್ಞಾ ಅತ್ಥಪಟಿಸಮ್ಭಿದೇ ಞಾಣಂ। ಧಮ್ಮಪ್ಪಭಾವನೇ ಪಞ್ಞಾ ಧಮ್ಮಪಟಿಸಮ್ಭಿದೇ ಞಾಣಂ। ನಿರುತ್ತಿಪ್ಪಭಾವನೇ ಪಞ್ಞಾ ನಿರುತ್ತಿಪಟಿಸಮ್ಭಿದೇ ಞಾಣಂ। ಪಟಿಭಾನಪ್ಪಭಾವನೇ ಪಞ್ಞಾ ಪಟಿಭಾನಪಟಿಸಮ್ಭಿದೇ ಞಾಣಂ।>
      text <ಅತ್ಥಜೋತನೇ ಪಞ್ಞಾ ಅತ್ಥಪಟಿಸಮ್ಭಿದೇ ಞಾಣಂ। ಧಮ್ಮಜೋತನೇ ಪಞ್ಞಾ ಧಮ್ಮಪಟಿಸಮ್ಭಿದೇ ಞಾಣಂ। ನಿರುತ್ತಿಜೋತನೇ ಪಞ್ಞಾ ನಿರುತ್ತಿಪಟಿಸಮ್ಭಿದೇ ಞಾಣಂ। ಪಟಿಭಾನಜೋತನೇ ಪಞ್ಞಾ ಪಟಿಭಾನಪಟಿಸಮ್ಭಿದೇ ಞಾಣಂ। ಅತ್ಥವಿರೋಚನೇ ಪಞ್ಞಾ ಅತ್ಥಪಟಿಸಮ್ಭಿದೇ ಞಾಣಂ। ಧಮ್ಮವಿರೋಚನೇ ಪಞ್ಞಾ ಧಮ್ಮಪಟಿಸಮ್ಭಿದೇ ಞಾಣಂ। ನಿರುತ್ತಿವಿರೋಚನೇ ಪಞ್ಞಾ ನಿರುತ್ತಿಪಟಿಸಮ್ಭಿದೇ ಞಾಣಂ। ಪಟಿಭಾನವಿರೋಚನೇ ಪಞ್ಞಾ ಪಟಿಭಾನಪಟಿಸಮ್ಭಿದೇ ಞಾಣಂ। ಅತ್ಥಪ್ಪಕಾಸನೇ ಪಞ್ಞಾ ಅತ್ಥಪಟಿಸಮ್ಭಿದೇ ಞಾಣಂ। ಧಮ್ಮಪ್ಪಕಾಸನೇ ಪಞ್ಞಾ ಧಮ್ಮಪಟಿಸಮ್ಭಿದೇ ಞಾಣಂ। ನಿರುತ್ತಿಪ್ಪಕಾಸನೇ ಪಞ್ಞಾ ನಿರುತ್ತಿಪಟಿಸಮ್ಭಿದೇ ಞಾಣಂ। ಪಟಿಭಾನಪ್ಪಕಾಸನೇ ಪಞ್ಞಾ ಪಟಿಭಾನಪಟಿಸಮ್ಭಿದೇ ಞಾಣಂ। ತಂ ಞಾತಟ್ಠೇನ ಞಾಣಂ। ಪಜಾನನಟ್ಠೇನ ಪಞ್ಞಾ। ತೇನ ವುಚ್ಚತಿ ಅತ್ಥಪಟಿಸಮ್ಭಿದೇ ಞಾಣಂ। ಧಮ್ಮಪಟಿಸಮ್ಭಿದೇ ಞಾಣಂ। ನಿರುತ್ತಿಪಟಿಸಮ್ಭಿದೇ ಞಾಣಂ। ಪಟಿಭಾನಪಟಿಸಮ್ಭಿದೇ ಞಾಣಂ।>
      stand <ಸುದ್ಧಿಕಪಟಿಸಮ್ಭಿದಾಞಾಣನಿದ್ದೇಸೋ ಸತ್ತಸಟ್ಠಿಮೋ।>
    text <೬೮॥ ಇನ್ದ್ರಿಯಪರೋಪರಿಯತ್ತಞಾಣನಿದ್ದೇಸೋ>
      text <೧೧೧>, <ಕತಮಂ ತಥಾಗತಸ್ಸ ಇನ್ದ್ರಿಯಪರೋಪರಿಯತ್ತ ಞಾಣಂ॥ ಇಧ ತಥಾಗತೋ ಸತ್ತೇ ಪಸ್ಸತಿ ಅಪ್ಪರಜಕ್ಖೇ ಮಹಾರಜಕ್ಖೇ ತಿಕ್ಖಿನ್ದ್ರಿಯೇ ಮುದಿನ್ದ್ರಿಯೇ ಸ್ವಾಕಾರೇ ದ್ವಾಕಾರೇ ಸುವಿಞ್ಞಾಪಯೇ ದುವಿಞ್ಞಾಪಯೇ ಅಪ್ಪೇಕಚ್ಚೇ ಪರಲೋಕವಜ್ಜಭಯದಸ್ಸಾವಿನೋ ಅಪ್ಪೇಕಚ್ಚೇ ನ ಪರಲೋಕವಜ್ಜಭಯದಸ್ಸಾವಿನೋ।>
      text <ಅಪ್ಪರಜಕ್ಖೇ ಮಹಾರಜಕ್ಖೇತಿ ಸದ್ಧೋ ಪುಗ್ಗಲೋ ಅಪ್ಪರಜಕ್ಖೋ। ಅಸ್ಸದ್ಧೋ ಪುಗ್ಗಲೋ ಮಹಾರಜಕ್ಖೋ। ಆರದ್ಧವೀರಿಯೋ ಪುಗ್ಗಲೋ ಅಪ್ಪರಜಕ್ಖೋ। ಕುಸೀತೋ ಪುಗ್ಗಲೋ ಮಹಾರಜಕ್ಖೋ। ಉಪಟ್ಠಿತಸ್ಸತಿ ಪುಗ್ಗಲೋ ಅಪ್ಪರಜಕ್ಖೋ। ಮುಟ್ಠಸ್ಸತಿ ಪುಗ್ಗಲೋ ಮಹಾರಜಕ್ಖೋ। ಸಮಾಹಿತೋ ಪುಗ್ಗಲೋ ಅಪ್ಪರಜಕ್ಖೋ। ಅಸಮಾಹಿತೋ ಪುಗ್ಗಲೋ ಮಹಾರಜಕ್ಖೋ। ಪಞ್ಞವಾ ಪುಗ್ಗಲೋ ಅಪ್ಪರಜಕ್ಖೋ। ದುಪ್ಪಞ್ಞೋ ಪುಗ್ಗಲೋ ಮಹಾರಜಕ್ಖೋ।>
      text <ತಿಕ್ಖಿನ್ದ್ರಿಯೇ ಮುದಿನ್ದ್ರಿಯೇತಿ ಸದ್ಧೋ ಪುಗ್ಗಲೋ ತಿಕ್ಖಿನ್ದ್ರಿಯೋ। ಅಸ್ಸದ್ಧೋ ಪುಗ್ಗಲೋ ಮುದಿನ್ದ್ರಿಯೋ। ಆರದ್ಧವೀರಿಯೋ ಪುಗ್ಗಲೋ ತಿಕ್ಖಿನ್ದ್ರಿಯೋ। ಕುಸೀತೋ ಪುಗ್ಗಲೋ ಮುದಿನ್ದ್ರಿಯೋ। ಉಪಟ್ಠಿತಸ್ಸತಿ ಪುಗ್ಗಲೋ ತಿಕ್ಖಿನ್ದ್ರಿಯೋ। ಮುಟ್ಠಸ್ಸತಿ ಪುಗ್ಗಲೋ ಮುದಿನ್ದ್ರಿಯೋ। ಸಮಾಹಿತೋ ಪುಗ್ಗಲೋ ತಿಕ್ಖಿನ್ದ್ರಿಯೋ। ಅಸಮಾಹಿತೋ ಪುಗ್ಗಲೋ ಮುದಿನ್ದ್ರಿಯೋ। ಪಞ್ಞವಾ ಪುಗ್ಗಲೋ ತಿಕ್ಖಿನ್ದ್ರಿಯೋ। ದುಪ್ಪಞ್ಞೋ ಪುಗ್ಗಲೋ ಮುದಿನ್ದ್ರಿಯೋ।>
      text <ಸ್ವಾಕಾರೇ ದ್ವಾಕಾರೇತಿ ಸದ್ಧೋ ಪುಗ್ಗಲೋ ಸ್ವಾಕಾರೋ। ಅಸ್ಸದ್ಧೋ ಪುಗ್ಗಲೋ ದ್ವಾಕಾರೋ। ಆರದ್ಧವೀರಿಯೋ ಪುಗ್ಗಲೋ ಸ್ವಾಕಾರೋ। ಕುಸೀತೋ ಪುಗ್ಗಲೋ ದ್ವಾಕಾರೋ। ಉಪಟ್ಠಿತಸ್ಸತಿ ಪುಗ್ಗಲೋ ಸ್ವಾಕಾರೋ। ಮುಟ್ಠಸ್ಸತಿ ಪುಗ್ಗಲೋ ದ್ವಾಕಾರೋ। ಸಮಾಹಿತೋ ಪುಗ್ಗಲೋ ಸ್ವಾಕಾರೋ। ಅಸಮಾಹಿತೋ ಪುಗ್ಗಲೋ ದ್ವಾಕಾರೋ। ಪಞ್ಞವಾ ಪುಗ್ಗಲೋ ಸ್ವಾಕಾರೋ। ದುಪ್ಪಞ್ಞೋ ಪುಗ್ಗಲೋ ದ್ವಾಕಾರೋ।>
      text <ಸುವಿಞ್ಞಾಪಯೇ ದುವಿಞ್ಞಾಪಯೇತಿ ಸದ್ಧೋ ಪುಗ್ಗಲೋ ಸುವಿಞ್ಞಾಪಯೋ। ಅಸ್ಸದ್ಧೋ ಪುಗ್ಗಲೋ ದುವಿಞ್ಞಾಪಯೋ। ಆರದ್ಧವೀರಿಯೋ ಪುಗ್ಗಲೋ ಸುವಿಞ್ಞಾಪಯೋ। ಕುಸೀತೋ ಪುಗ್ಗಲೋ ದುವಿಞ್ಞಾಪಯೋ। ಉಪಟ್ಠಿತಸ್ಸತಿ ಪುಗ್ಗಲೋ ಸುವಿಞ್ಞಾಪಯೋ। ಮುಟ್ಠಸ್ಸತಿ ಪುಗ್ಗಲೋ ದುವಿಞ್ಞಾಪಯೋ। ಸಮಾಹಿತೋ ಪುಗ್ಗಲೋ ಸುವಿಞ್ಞಾಪಯೋ। ಅಸಮಾಹಿತೋ ಪುಗ್ಗಲೋ ದುವಿಞ್ಞಾಪಯೋ। ಪಞ್ಞವಾ ಪುಗ್ಗಲೋ ಸುವಿಞ್ಞಾಪಯೋ। ದುಪ್ಪಞ್ಞೋ ಪುಗ್ಗಲೋ ದುವಿಞ್ಞಾಪಯೋ।>
      text <ಅಪ್ಪೇಕಚ್ಚೇ ಪರಲೋಕವಜ್ಜಭಯದಸ್ಸಾವಿನೋ। ಅಪ್ಪೇಕಚ್ಚೇ ನ ಪರಲೋಕವಜ್ಜಭಯದಸ್ಸಾವಿನೋತಿ ಸದ್ಧೋ ಪುಗ್ಗಲೋ ಪರಲೋಕವಜ್ಜಭಯದಸ್ಸಾವೀ। ಅಸ್ಸದ್ಧೋ ಪುಗ್ಗಲೋ ನ ಪರಲೋಕವಜ್ಜಭಯದಸ್ಸಾವೀ। ಆರದ್ಧವೀರಿಯೋ ಪುಗ್ಗಲೋ ಪರಲೋಕವಜ್ಜಭಯದಸ್ಸಾವೀ। ಕುಸೀತೋ ಪುಗ್ಗಲೋ ನ ಪರಲೋಕವಜ್ಜಭಯದಸ್ಸಾವೀ। ಉಪಟ್ಠಿತಸ್ಸತಿ ಪುಗ್ಗಲೋ ಪರಲೋಕವಜ್ಜಭಯದಸ್ಸಾವೀ। ಮುಟ್ಠಸ್ಸತಿ ಪುಗ್ಗಲೋ ನ ಪರಲೋಕವಜ್ಜಭಯದಸ್ಸಾವೀ। ಸಮಾಹಿತೋ ಪುಗ್ಗಲೋ ಪರಲೋಕವಜ್ಜಭಯದಸ್ಸಾವೀ। ಅಸಮಾಹಿತೋ ಪುಗ್ಗಲೋ ನ ಪರಲೋಕವಜ್ಜಭಯದಸ್ಸಾವೀ। ಪಞ್ಞವಾ ಪುಗ್ಗಲೋ ಪರಲೋಕವಜ್ಜಭಯದಸ್ಸಾವೀ। ದುಪ್ಪಞ್ಞೋ ಪುಗ್ಗಲೋ ನ ಪರಲೋಕವಜ್ಜಭಯದಸ್ಸಾವೀ।>
      text <೧೧೨>, <ಲೋಕೋತಿ ಖನ್ಧಲೋಕೋ। ಧಾತುಲೋಕೋ। ಆಯತನಲೋಕೋ। ವಿಪತ್ತಿಭವಲೋಕೋ। ವಿಪತ್ತಿಸಮ್ಭವಲೋಕೋ। ಸಮ್ಪತ್ತಿಭವಲೋಕೋ। ಸಮ್ಪತ್ತಿಸಮ್ಭವಲೋಕೋ।>
      text <ಏಕೋ ಲೋಕೋ ಸಬ್ಬೇ ಸತ್ತಾ ಆಹಾರಟ್ಠಿತಿಕಾ। ದ್ವೇ ಲೋಕಾ ನಾಮಞ್ಚ। ರೂಪಞ್ಚ। ತಯೋ ಲೋಕಾ ತಿಸ್ಸೋ ವೇದನಾ। ಚತ್ತಾರೋ ಲೋಕಾ ಚತ್ತಾರೋ ಆಹಾರಾ। ಪಞ್ಚ ಲೋಕಾ ಪಞ್ಚುಪಾದಾನಕ್ಖನ್ಧಾ। ಛ ಲೋಕಾ ಛ ಅಜ್ಝತ್ತಿಕಾನಿ ಆಯತನಾನಿ। ಸತ್ತ ಲೋಕಾ ಸತ್ತ ವಿಞ್ಞಾಣಟ್ಠಿತಿಯೋ। ಅಟ್ಠ ಲೋಕಾ ಅಟ್ಠ ಲೋಕಧಮ್ಮಾ। ನವ ಲೋಕಾ ನವ ಸತ್ತಾವಾಸಾ। ದಸ ಲೋಕಾ ದಸಾಯತನಾನಿ। ದ್ವಾದಸಲೋಕಾ ದ್ವಾದಸಾಯತನಾನಿ। ಅಟ್ಠಾರಸ ಲೋಕಾ ಅಟ್ಠಾರಸ ಧಾತುಯೋ।>
      text <ವಜ್ಜನ್ತಿ ಸಬ್ಬೇ ಕಿಲೇಸಾ ವಜ್ಜಾ। ಸಬ್ಬೇ ದುಚ್ಚರಿತಾ ವಜ್ಜಾ। ಸಬ್ಬೇ ಅಭಿಸಙ್ಖಾರಾ ವಜ್ಜಾ। ಸಬ್ಬೇ ಭವಗಾಮಿಕಮ್ಮಾ ವಜ್ಜಾ। ಇತಿ ಇಮಸ್ಮಿಞ್ಚ ಲೋಕೇ ಇಮಸ್ಮಿಞ್ಚ ವಜ್ಜೇ ತಿಬ್ಬಾ ಭಯಸಞ್ಞಾ ಪಚ್ಚುಪಟ್ಠಿತಾ ಹೋತಿ। ಸೇಯ್ಯಥಾಪಿ ಉಕ್ಖಿತ್ತಾಸಿಕೇ ವಧಕೇ। ಇಮೇಹಿ ಪಞ್ಞಾಸಾಯ ಆಕಾರೇಹಿ ಇಮಾನಿ ಪಞ್ಚಿನ್ದ್ರಿಯಾನಿ ಜಾನಾತಿ ಪಸ್ಸತಿ ಅಞ್ಞಾತಿ ಪಟಿವಿಜ್ಝತಿ ಇದಂ ತಥಾಗತಸ್ಸ ಇನ್ದ್ರಿಯಪರೋಪರಿಯತ್ತೇ ಞಾಣಂ।>
      stand <ಇನ್ದ್ರಿಯಪರೋಪರಿಯತ್ತಞಾಣನಿದ್ದೇಸೋ ಅಟ್ಠಸಟ್ಠಿಮೋ।>
    text <೬೯॥ ಆಸಯಾನುಸಯಞಾಣನಿದ್ದೇಸೋ>
      text <೧೧೩>, <ಕತಮಂ ತಥಾಗತಸ್ಸ ಸತ್ತಾನಂ ಆಸಯಾನುಸಯೇ ಞಾಣಂ॥ ಇಧ ತಥಾಗತೋ ಸತ್ತಾನಂ ಆಸಯಂ ಜಾನಾತಿ। ಅನುಸಯಂ ಜಾನಾತಿ। ಚರಿತಂ ಜಾನಾತಿ। ಅಧಿಮುತ್ತಿಂ ಜಾನಾತಿ। ಭಬ್ಬಾಭಬ್ಬೇ ಸತ್ತೇ ಪಜಾನಾತಿ। ಕತಮೋ ಸತ್ತಾನಂ ಆಸಯೋ॥ ಸಸ್ಸತೋ ಲೋಕೋತಿ ವಾ। ಅಸಸ್ಸತೋ ಲೋಕೋತಿ ವಾ। ಅನ್ತವಾ ಲೋಕೋತಿ ವಾ। ಅನನ್ತವಾ ಲೋಕೋತಿ ವಾ। ತಂ ಜೀವಂ ತಂ ಸರೀರನ್ತಿ ವಾ। ಅಞ್ಞಂ ಜೀವಂ ಅಞ್ಞಂ ಸರೀರನ್ತಿ ವಾ। ಹೋತಿ ತಥಾಗತೋ ಪರಂ ಮರಣಾತಿ ವಾ। ನ ಹೋತಿ ತಥಾಗತೋ ಪರಂ ಮರಣಾತಿ ವಾ। ಹೋತಿ ಚ ನ ಚ ಹೋತಿ ತಥಾಗತೋ ಪರಂ ಮರಣಾತಿ ವಾ। ನೇವ ಹೋತಿ ನ ನ ಹೋತಿ ತಥಾಗತೋ ಪರಂ ಮರಣಾತಿ ವಾ। ಇತಿ ಭವದಿಟ್ಠಿಸನ್ನಿಸ್ಸಿತಾ ವಾ ಸತ್ತಾ ಹೋನ್ತಿ ವಿಭವದಿಟ್ಠಿಸನ್ನಿಸ್ಸಿತಾ ವಾ।>
      text <ಏತೇ ವಾ ಪನ ಉಭೋ ಅನ್ತೇ ಅನುಪಗಮ್ಮ ಇದಪ್ಪಚ್ಚಯತಾಪಟಿಚ್ಚಸಮುಪ್ಪನ್ನೇಸು ಧಮ್ಮೇಸು ಅನುಲೋಮಿಕಾ ಖನ್ತಿ ಪಟಿಲದ್ಧಾ ಹೋತಿ। ಯಥಾಭೂತಂ ವಾ ಞಾಣಂ। ಕಾಮಂ ಸೇವನ್ತಞ್ಞೇವ ಜಾನಾತಿ ಅಯಂ ಪುಗ್ಗಲೋ ಕಾಮಗರುಕೋ ಕಾಮಾಸಯೋ ಕಾಮಾಧಿಮುತ್ತೋತಿ। ಕಾಮಂ ಸೇವನ್ತಞ್ಞೇವ ಜಾನಾತಿ ಅಯಂ ಪುಗ್ಗಲೋ ನೇಕ್ಖಮ್ಮಗರುಕೋ ನೇಕ್ಖಮ್ಮಾಸಯೋ ನೇಕ್ಖಮ್ಮಾಧಿಮುತ್ತೋತಿ। ನೇಕ್ಖಮ್ಮಂ ಸೇವನ್ತಞ್ಞೇವ ಜಾನಾತಿ ಅಯಂ ಪುಗ್ಗಲೋ ನೇಕ್ಖಮ್ಮಗರುಕೋ ನೇಕ್ಖಮ್ಮಾಸಯೋ ನೇಕ್ಖಮ್ಮಾಧಿಮುತ್ತೋತಿ। ನೇಕ್ಖಮ್ಮಂ ಸೇವನ್ತಞ್ಞೇವ ಜಾನಾತಿ ಅಯಂ ಪುಗ್ಗಲೋ ಕಾಮಗರುಕೋ ಕಾಮಾಸಯೋ ಕಾಮಾಧಿಮುತ್ತೋತಿ। ಬ್ಯಾಪಾದಂ ಸೇವನ್ತಞ್ಞೇವ ಜಾನಾತಿ ಅಯಂ ಪುಗ್ಗಲೋ ಬ್ಯಾಪಾದಗರುಕೋ ಬ್ಯಾಪಾದಾಸಯೋ ಬ್ಯಾಪಾದಾಧಿಮುತ್ತೋತಿ। ಬ್ಯಾಪಾದಂ ಸೇವನ್ತಞ್ಞೇವ ಜಾನಾತಿ ಅಯಂ ಪುಗ್ಗಲೋ ಅಬ್ಯಾಪಾದಗರುಕೋ ಅಬ್ಯಾಪಾದಾಸಯೋ ಅಬ್ಯಾಪಾದಾಧಿಮುತ್ತೋತಿ। ಅಬ್ಯಾಪಾದಂ ಸೇವನ್ತಞ್ಞೇವ ಜಾನಾತಿ ಅಯಂ ಪುಗ್ಗಲೋ ಅಬ್ಯಾಪಾದಗರುಕೋ ಅಬ್ಯಾಪಾದಾಸಯೋ ಅಬ್ಯಾಪಾದಾಧಿಮುತ್ತೋತಿ। ಅಬ್ಯಾಪಾದಂ ಸೇವನ್ತಞ್ಞೇವ ಜಾನಾತಿ ಅಯಂ ಪುಗ್ಗಲೋ ಬ್ಯಾಪಾದಗರುಕೋ ಬ್ಯಾಪಾದಾಸಯೋ ಬ್ಯಾಪಾದಾಧಿಮುತ್ತೋತಿ। ಥಿನಮಿದ್ಧಂ ಸೇವನ್ತಞ್ಞೇವ ಜಾನಾತಿ ಅಯಂ ಪುಗ್ಗಲೋ ಥಿನಮಿದ್ಧಗರುಕೋ ಥಿನಮಿದ್ಧಾಸಯೋ ಥಿನಮಿದ್ಧಾಧಿಮುತ್ತೋತಿ। ಥಿನಮಿದ್ಧಂ ಸೇವನ್ತಞ್ಞೇವ ಜಾನಾತಿ ಅಯಂ ಪುಗ್ಗಲೋ ಆಲೋಕಸಞ್ಞಾಗರುಕೋ ಆಲೋಕಸಞ್ಞಾಸಯೋ ಆಲೋಕಸಞ್ಞಾಧಿಮುತ್ತೋತಿ। ಆಲೋಕಸಞ್ಞಂ ಸೇವನ್ತಞ್ಞೇವ ಜಾನಾತಿ ಅಯಂ ಪುಗ್ಗಲೋ ಆಲೋಕಸಞ್ಞಾಗರುಕೋ ಆಲೋಕಸಞ್ಞಾಸಯೋ ಆಲೋಕಸಞ್ಞಾಧಿಮುತ್ತೋತಿ। ಆಲೋಕಸಞ್ಞಂ ಸೇವನ್ತಞ್ಞೇವ ಜಾನಾತಿ ಅಯಂ ಪುಗ್ಗಲೋ ಥಿನಮಿದ್ಧಗರುಕೋ ಥಿನಮಿದ್ಧಾಸಯೋ ಥಿನಮಿದ್ಧಾಧಿಮುತ್ತೋತಿ। ಅಯಂ ಸತ್ತಾನಂ ಆಸಯೋ।>
      text <೧೧೪>, <ಕತಮೋ ಚ ಸತ್ತಾನಂ ಅನುಸಯೋ॥ ಸತ್ತಾನುಸಯಾ ಕಾಮರಾಗಾನುಸಯೋ। ಪಟಿಘಾನುಸಯೋ। ಮಾನಾನುಸಯೋ। ದಿಟ್ಠಾನುಸಯೋ। ವಿಚಿಕಿಚ್ಛಾನುಸಯೋ। ಭವರಾಗಾನುಸಯೋ। ಅವಿಜ್ಜಾನುಸಯೋ। ಯಂ ಲೋಕೇ ಪಿಯರೂಪಂ ಸಾತರೂಪಂ। ಏತ್ಥ ಸತ್ತಾನಂ ಕಾಮರಾಗಾನುಸಯೋ ಅನುಸೇತಿ। ಯಂ ಲೋಕೇ ಅಪ್ಪಿಯರೂಪಂ ಅಸಾತರೂಪಂ। ಏತ್ಥ ಸತ್ತಾನಂ ಪಟಿಘಾನುಸಯೋ ಅನುಸೇತಿ। ಇತಿ ಇಮೇಸು ದ್ವೀಸು ಧಮ್ಮೇಸು ಅವಿಜ್ಜಾ ಅನುಪತಿತಾ। ತದೇಕಟ್ಠೋ ಮಾನೋ ಚ ದಿಟ್ಠಿ ಚ ವಿಚಿಕಿಚ್ಛಾ ಚ ದಟ್ಠಬ್ಬಾ। ಅಯಂ ಸತ್ತಾನಂ ಅನುಸಯೋ।>
      text <ಕತಮಞ್ಚ ಸತ್ತಾನಂ ಚರಿತಂ॥ ಪುಞ್ಞಾಭಿಸಙ್ಖಾರೋ ಅಪುಞ್ಞಾಭಿಸಙ್ಖಾರೋ ಆನೇಞ್ಜಾಭಿಸಙ್ಖಾರೋ ಪರಿತ್ತಭೂಮಕೋ ವಾ ಮಹಾಭೂಮಕೋ ವಾ। ಇದಂ ಸತ್ತಾನಂ ಚರಿತಂ।>
      text <೧೧೫>, <ಕತಮಾ ಚ ಸತ್ತಾನಂ ಅಧಿಮುತ್ತಿ॥ ಸನ್ತಿ ಸತ್ತಾ ಹೀನಾಧಿಮುತ್ತಿಕಾ। ಸನ್ತಿ ಸತ್ತಾ ಪಣೀತಾಧಿಮುತ್ತಿಕಾ। ಹೀನಾಧಿಮುತ್ತಿಕಾ ಸತ್ತಾ ಹೀನಾಧಿಮುತ್ತಿಕೇ ಸತ್ತೇ ಸೇವನ್ತಿ ಭಜನ್ತಿ ಪಯಿರುಪಾಸನ್ತಿ। ಪಣೀತಾಧಿಮುತ್ತಿಕಾ ಸತ್ತಾ ಪಣೀತಾಧಿಮುತ್ತಿಕೇ ಸತ್ತೇ ಸೇವನ್ತಿ ಭಜನ್ತಿ ಪಯಿರುಪಾಸನ್ತಿ। ಅತೀತಮ್ಪಿ ಅದ್ಧಾನಂ ಹೀನಾಧಿಮುತ್ತಿಕಾ ಸತ್ತಾ ಹೀನಾಧಿಮುತ್ತಿಕೇ ಸತ್ತೇ ಸೇವಿಂಸು ಭಜಿಂಸು ಪಯಿರುಪಾಸಿಂಸು। ಪಣೀತಾಧಿಮುತ್ತಿಕಾ ಸತ್ತಾ ಪಣೀತಾಧಿಮುತ್ತಿಕೇ ಸತ್ತೇ ಸೇವಿಂಸು ಭಜಿಂಸು ಪಯಿರುಪಾಸಿಂಸು। ಅನಾಗತಮ್ಪಿ ಅದ್ಧಾನಂ ಹೀನಾಧಿಮುತ್ತಿಕಾ ಸತ್ತಾ ಹೀನಾಧಿಮುತ್ತಿಕೇ ಸತ್ತೇ ಸೇವಿಸ್ಸನ್ತಿ ಭಜಿಸ್ಸನ್ತಿ ಪಯಿರುಪಾಸಿಸ್ಸನ್ತಿ। ಪಣೀತಾಧಿಮುತ್ತಿಕಾ ಸತ್ತಾ ಪಣೀತಾಧಿಮುತ್ತಿಕೇ ಸತ್ತೇ ಸೇವಿಸ್ಸನ್ತಿ ಭಜಿಸ್ಸನ್ತಿ ಪಯಿರುಪಾಸಿಸ್ಸನ್ತಿ। ಅಯಂ ಸತ್ತಾನಂ ಅಧಿಮುತ್ತಿ।>
      text <ಕತಮೇ ಸತ್ತಾ ಅಭಬ್ಬಾ॥ ಯೇ ತೇ ಸತ್ತಾ ಕಮ್ಮಾವರಣೇನ ಸಮನ್ನಾಗತಾ। ಕಿಲೇಸಾವರಣೇನ ಸಮನ್ನಾಗತಾ। ವಿಪಾಕಾವರಣೇನ ಸಮನ್ನಾಗತಾ। ಅಸ್ಸದ್ಧಾ ಅಚ್ಛನ್ದಿಕಾ ದುಪ್ಪಞ್ಞಾ। ಅಭಬ್ಬಾ ನಿಯಾಮಂ ಓಕ್ಕಮಿತುಂ ಕುಸಲೇಸು ಧಮ್ಮೇಸು ಸಮ್ಮತ್ತಂ ಇಮೇ ತೇ ಸತ್ತಾ ಅಭಬ್ಬಾ।>
      text <ಕತಮೇ ಸತ್ತಾ ಭಬ್ಬಾ॥ ಯೇ ತೇ ಸತ್ತಾ ನ ಕಮ್ಮಾವರಣೇನ ಸಮನ್ನಾಗತಾ। ನ ಕಿಲೇಸಾವರಣೇನ ಸಮನ್ನಾಗತಾ। ನ ವಿಪಾಕಾವರಣೇನ ಸಮನ್ನಾಗತಾ। ಸದ್ಧಾ ಛನ್ದಿಕಾ ಪಞ್ಞವನ್ತೋ। ಭಬ್ಬಾ ನಿಯಾಮಂ ಓಕ್ಕಮಿತುಂ ಕುಸಲೇಸು ಧಮ್ಮೇಸು ಸಮ್ಮತ್ತಂ ಇಮೇ ತೇ ಸತ್ತಾ ಭಬ್ಬಾ। ಇದಂ ತಥಾಗತಸ್ಸ ಸತ್ತಾನಂ ಆಸಯಾನುಸಯೇ ಞಾಣಂ।>
      stand <ಆಸಯಾನುಸಯಞಾಣನಿದ್ದೇಸೋ ನವಸಟ್ಠಿಮೋ।>
    text <೭೦॥ ಯಮಕಪಾಟಿಹೀರಞಾಣನಿದ್ದೇಸೋ>
      text <೧೧೬>, <ಕತಮಂ ತಥಾಗತಸ್ಸ ಯಮಕಪಾಟಿಹೀರೇ ಞಾಣಂ॥ ಇಧ ತಥಾಗತೋ ಯಮಕಪಾಟಿಹೀರಂ ಕರೋತಿ ಅಸಾಧಾರಣಂ ಸಾವಕೇಹಿ। ಉಪರಿಮಕಾಯತೋ ಅಗ್ಗಿಕ್ಖನ್ಧೋ ಪವತ್ತತಿ। ಹೇಟ್ಠಿಮಕಾಯತೋ ಉದಕಧಾರಾ ಪವತ್ತತಿ। ಹೇಟ್ಠಿಮಕಾಯತೋ ಅಗ್ಗಿಕ್ಖನ್ಧೋ ಪವತ್ತತಿ। ಉಪರಿಮಕಾಯತೋ ಉದಕಧಾರಾ ಪವತ್ತತಿ। ಪುರತ್ಥಿಮಕಾಯತೋ ಅಗ್ಗಿಕ್ಖನ್ಧೋ ಪವತ್ತತಿ। ಪಚ್ಛಿಮಕಾಯತೋ ಉದಕಧಾರಾ ಪವತ್ತತಿ। ಪಚ್ಛಿಮಕಾಯತೋ ಅಗ್ಗಿಕ್ಖನ್ಧೋ ಪವತ್ತತಿ। ಪುರತ್ಥಿಮಕಾಯತೋ ಉದಕಧಾರಾ ಪವತ್ತತಿ। ದಕ್ಖಿಣಅಕ್ಖಿತೋ ಅಗ್ಗಿಕ್ಖನ್ಧೋ ಪವತ್ತತಿ। ವಾಮಅಕ್ಖಿತೋ ಉದಕಧಾರಾ ಪವತ್ತತಿ। ವಾಮಅಕ್ಖಿತೋ ಅಗ್ಗಿಕ್ಖನ್ಧೋ ಪವತ್ತತಿ। ದಕ್ಖಿಣಅಕ್ಖಿತೋ ಉದಕಧಾರಾ ಪವತ್ತತಿ। ದಕ್ಖಿಣಕಣ್ಣಸೋತತೋ ಅಗ್ಗಿಕ್ಖನ್ಧೋ ಪವತ್ತತಿ। ವಾಮಕಣ್ಣಸೋತತೋ ಉದಕಧಾರಾ ಪವತ್ತತಿ। ವಾಮಕಣ್ಣಸೋತತೋ ಅಗ್ಗಿಕ್ಖನ್ಧೋ ಪವತ್ತತಿ। ದಕ್ಖಿಣಕಣ್ಣಸೋತತೋ ಉದಕಧಾರಾ ಪವತ್ತತಿ। ದಕ್ಖಿಣನಾಸಿಕಾಸೋತತೋ ಅಗ್ಗಿಕ್ಖನ್ಧೋ ಪವತ್ತತಿ। ವಾಮನಾಸಿಕಾಸೋತತೋ ಉದಕಧಾರಾ ಪವತ್ತತಿ। ವಾಮನಾಸಿಕಾಸೋತತೋ ಅಗ್ಗಿಕ್ಖನ್ಧೋ ಪವತ್ತತಿ। ದಕ್ಖಿಣನಾಸಿಕಾಸೋತತೋ ಉದಕಧಾರಾ ಪವತ್ತತಿ। ದಕ್ಖಿಣಅಂಸಕೂಟತೋ ಅಗ್ಗಿಕ್ಖನ್ಧೋ ಪವತ್ತತಿ। ವಾಮಅಂಸಕೂಟತೋ ಉದಕಧಾರಾ ಪವತ್ತತಿ। ವಾಮಅಂಸಕೂಟತೋ ಅಗ್ಗಿಕ್ಖನ್ಧೋ ಪವತ್ತತಿ। ದಕ್ಖಿಣಅಂಸಕೂಟತೋ ಉದಕಧಾರಾ ಪವತ್ತತಿ। ದಕ್ಖಿಣಹತ್ಥತೋ ಅಗ್ಗಿಕ್ಖನ್ಧೋ ಪವತ್ತತಿ। ವಾಮಹತ್ಥತೋ ಉದಕಧಾರಾ ಪವತ್ತತಿ। ವಾಮಹತ್ಥತೋ ಅಗ್ಗಿಕ್ಖನ್ಧೋ ಪವತ್ತತಿ। ದಕ್ಖಿಣಹತ್ಥತೋ ಉದಕಧಾರಾ ಪವತ್ತತಿ। ದಕ್ಖಿಣಪಸ್ಸತೋ ಅಗ್ಗಿಕ್ಖನ್ಧೋ ಪವತ್ತತಿ। ವಾಮಪಸ್ಸತೋ ಉದಕಧಾರಾ ಪವತ್ತತಿ। ವಾಮಪಸ್ಸತೋ ಅಗ್ಗಿಕ್ಖನ್ಧೋ ಪವತ್ತತಿ। ದಕ್ಖಿಣಪಸ್ಸತೋ ಉದಕಧಾರಾ ಪವತ್ತತಿ। ದಕ್ಖಿಣಪಾದತೋ ಅಗ್ಗಿಕ್ಖನ್ಧೋ ಪವತ್ತತಿ। ವಾಮಪಾದತೋ ಉದಕಧಾರಾ ಪವತ್ತತಿ। ವಾಮಪಾದತೋ ಅಗ್ಗಿಕ್ಖನ್ಧೋ ಪವತ್ತತಿ। ದಕ್ಖಿಣಪಾದತೋ ಉದಕಧಾರಾ ಪವತ್ತತಿ। ಅಙ್ಗುಲಙ್ಗುಲೇಹಿ ಅಗ್ಗಿಕ್ಖನ್ಧೋ ಪವತ್ತತಿ। ಅಙ್ಗುಲನ್ತರಿಕಾಹಿ ಉದಕಧಾರಾ ಪವತ್ತತಿ। ಅಙ್ಗುಲನ್ತರಿಕಾಹಿ ಅಗ್ಗಿಕ್ಖನ್ಧೋ ಪವತ್ತತಿ। ಅಙ್ಗುಲಙ್ಗುಲೇಹಿ ಉದಕಧಾರಾ ಪವತ್ತತಿ। ಏಕೇಕಲೋಮತೋ ಅಗ್ಗಿಕ್ಖನ್ಧೋ ಪವತ್ತತಿ। ಏಕೇಕಲೋಮತೋ ಉದಕಧಾರಾ ಪವತ್ತತಿ। ಲೋಮಕೂಪತೋ ಲೋಮಕೂಪತೋ ಅಗ್ಗಿಕ್ಖನ್ಧೋ ಪವತ್ತತಿ। ಲೋಮಕೂಪತೋ ಲೋಮಕೂಪತೋ ಉದಕಧಾರಾ ಪವತ್ತತಿ।>
      text <ಛನ್ನಂ ವಣ್ಣಾನಂ ನೀಲಾನಂ। ಪೀತಕಾನಂ। ಲೋಹಿತಕಾನಂ। ಓದಾತಾನಂ। ಮಞ್ಜಿಟ್ಠಾನಂ। ಪಭಸ್ಸರಾನಂ ಭಗವಾ ಚಙ್ಕಮತಿ। ನಿಮ್ಮಿತೋ ತಿಟ್ಠತಿ ವಾ ನಿಸೀದತಿ ವಾ ಸೇಯ್ಯಂ ವಾ ಕಪ್ಪೇತಿ। ಭಗವಾ ತಿಟ್ಠತಿ। ನಿಮ್ಮಿತೋ ಚಙ್ಕಮತಿ ವಾ ನಿಸೀದತಿ ವಾ ಸೇಯ್ಯಂ ವಾ ಕಪ್ಪೇತಿ। ಭಗವಾ ನಿಸೀದತಿ। ನಿಮ್ಮಿತೋ ಚಙ್ಕಮತಿ ವಾ ತಿಟ್ಠತಿ ವಾ ಸೇಯ್ಯಂ ವಾ ಕಪ್ಪೇತಿ। ಭಗವಾ ಸೇಯ್ಯಂ ಕಪ್ಪೇತಿ। ನಿಮ್ಮಿತೋ ಚಙ್ಕಮತಿ ವಾ ತಿಟ್ಠತಿ ವಾ ನಿಸೀದತಿ ವಾ। ನಿಮ್ಮಿತೋ ಚಙ್ಕಮತಿ। ಭಗವಾ ತಿಟ್ಠತಿ ವಾ ನಿಸೀದತಿ ವಾ ಸೇಯ್ಯಂ ವಾ ಕಪ್ಪೇತಿ। ನಿಮ್ಮಿತೋ ತಿಟ್ಠತಿ। ಭಗವಾ ಚಙ್ಕಮತಿ ವಾ ನಿಸೀದತಿ ವಾ ಸೇಯ್ಯಂ ವಾ ಕಪ್ಪೇತಿ। ನಿಮ್ಮಿತೋ ನಿಸೀದತಿ। ಭಗವಾ ಚಙ್ಕಮತಿ ವಾ ತಿಟ್ಠತಿ ವಾ ಸೇಯ್ಯಂ ವಾ ಕಪ್ಪೇತಿ। ನಿಮ್ಮಿತೋ ಸೇಯ್ಯಂ ಕಪ್ಪೇತಿ। ಭಗವಾ ಚಙ್ಕಮತಿ ವಾ ತಿಟ್ಠತಿ ವಾ ನಿಸೀದತಿ ವಾ। ಇದಂ ತಥಾಗತಸ್ಸ ಯಮಕಪಾಟಿಹೀರೇ ಞಾಣಂ।>
      stand <ಯಮಕಪಾಟಿಹೀರಞಾಣನಿದ್ದೇಸೋ ಸತ್ತತಿಮೋ।>
    text <೭೧॥ ಮಹಾಕರುಣಾಞಾಣನಿದ್ದೇಸೋ>
      text <೧೧೭>, <ಕತಮಂ ತಥಾಗತಸ್ಸ ಮಹಾಕರುಣಾಸಮಾಪತ್ತಿಯಾ ಞಾಣಂ॥ ಬಹುಕೇಹಿ ಆಕಾರೇಹಿ ಪಸ್ಸನ್ತಾನಂ ಬುದ್ಧಾನಂ ಭಗವನ್ತಾನಂ ಸತ್ತೇಸು ಮಹಾಕರುಣಾ ಓಕ್ಕಮತಿ। ಆದಿತ್ತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ ಬುದ್ಧಾನಂ ಭಗವನ್ತಾನಂ ಸತ್ತೇಸು ಮಹಾಕರುಣಾ ಓಕ್ಕಮತಿ। ಉಯ್ಯುತ್ತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ ಬುದ್ಧಾನಂ ಭಗವನ್ತಾನಂ ಸತ್ತೇಸು ಮಹಾಕರುಣಾ ಓಕ್ಕಮತಿ। ಪಯಾತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ ಬುದ್ಧಾನಂ ಭಗವನ್ತಾನಂ ಸತ್ತೇಸು ಮಹಾಕರುಣಾ ಓಕ್ಕಮತಿ। ಕುಮ್ಮಗ್ಗಪ್ಪಟಿಪನ್ನೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ ಬುದ್ಧಾನಂ ಭಗವನ್ತಾನಂ ಸತ್ತೇಸು ಮಹಾಕರುಣಾ ಓಕ್ಕಮತಿ। ಉಪನೀಯತಿ ಲೋಕೋ ಅದ್ಧುವೋತಿ ಪಸ್ಸನ್ತಾನಂ ಬುದ್ಧಾನಂ ಭಗವನ್ತಾನಂ ಸತ್ತೇಸು ಮಹಾಕರುಣಾ ಓಕ್ಕಮತಿ। ಅತಾಣೋ ಲೋಕೋ ಅನಭಿಸ್ಸರೋತಿ ಪಸ್ಸನ್ತಾನಂ ಬುದ್ಧಾನಂ ಭಗವನ್ತಾನಂ ಸತ್ತೇಸು ಮಹಾಕರುಣಾ ಓಕ್ಕಮತಿ। ಅಸ್ಸಕೋ ಲೋಕೋ। ಸಬ್ಬಂ ಪಹಾಯ ಗಮನೀಯನ್ತಿ ಪಸ್ಸನ್ತಾನಂ ಬುದ್ಧಾನಂ ಭಗವನ್ತಾನಂ ಸತ್ತೇಸು ಮಹಾಕರುಣಾ ಓಕ್ಕಮತಿ। ಊನೋ ಲೋಕೋ ಅತೀತೋ ತಣ್ಹಾದಾಸೋತಿ ಪಸ್ಸನ್ತಾನಂ ಬುದ್ಧಾನಂ ಭಗವನ್ತಾನಂ ಸತ್ತೇಸು ಮಹಾಕರುಣಾ ಓಕ್ಕಮತಿ। ಅತಾಯನೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಅಲೇಣೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ …ಪೇ॰… ಅಸರಣೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಅಸರಣೀಭೂತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰…।>
      text <ಉದ್ಧತೋ ಲೋಕೋ ಅವೂಪಸನ್ತೋತಿ ಪಸ್ಸನ್ತಾನಂ…ಪೇ॰… ಸಸಲ್ಲೋ ಲೋಕಸನ್ನಿವಾಸೋ। ವಿದ್ಧೋ ಪುಥುಸಲ್ಲೇಹಿ। ತಸ್ಸ ನತ್ಥಞ್ಞೋ ಕೋಚಿ ಸಲ್ಲಾನಂ ಉದ್ಧತಾ। ಅಞ್ಞತ್ರ ಮಯಾತಿ ಪಸ್ಸನ್ತಾನಂ…ಪೇ॰… ಅವಿಜ್ಜನ್ಧಕಾರಾವರಣೋ ಲೋಕಸನ್ನಿವಾಸೋ ಅಣ್ಡಭೂತೋ ಕಿಲೇಸಪಞ್ಜರಪಕ್ಖಿತ್ತೋ। ತಸ್ಸ ನತ್ಥಞ್ಞೋ ಕೋಚಿ ಆಲೋಕಂ ದಸ್ಸೇತಾ। ಅಞ್ಞತ್ರ ಮಯಾತಿ ಪಸ್ಸನ್ತಾನಂ…ಪೇ॰… ಅವಿಜ್ಜಾಗತೋ ಲೋಕಸನ್ನಿವಾಸೋ ಅಣ್ಡಭೂತೋ ಪರಿಯೋನದ್ಧೋ ತನ್ತಾಕುಲಕಜಾತೋ ಕುಲಾಗಣ್ಡಿಕಜಾತೋ ಮುಞ್ಜಪಬ್ಬಜಭೂತೋ ಅಪಾಯಂ ದುಗ್ಗತಿಂ ವಿನಿಪಾತಂ ಸಂಸಾರಂ ನಾತಿವತ್ತತೀತಿ ಪಸ್ಸನ್ತಾನಂ…ಪೇ॰… ಅವಿಜ್ಜಾವಿಸದೋಸಸಂಲಿತ್ತೋ ಲೋಕಸನ್ನಿವಾಸೋ ಕಿಲೇಸಕಲಲೀಭೂತೋತಿ ಪಸ್ಸನ್ತಾನಂ…ಪೇ॰… ರಾಗದೋಸಮೋಹಜಟಾಜಟಿತೋ ಲೋಕಸನ್ನಿವಾಸೋ। ತಸ್ಸ ನತ್ಥಞ್ಞೋ ಕೋಚಿ ಜಟಂ ವಿಜಟೇತಾ। ಅಞ್ಞತ್ರ ಮಯಾತಿ ಪಸ್ಸನ್ತಾನಂ…ಪೇ॰…।>
      text <ತಣ್ಹಾಸಙ್ಘಾಟಪಟಿಮುಕ್ಕೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ತಣ್ಹಾಜಾಲೇನ ಓತ್ಥಟೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ತಣ್ಹಾಸೋತೇನ ವುಯ್ಹತಿ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ತಣ್ಹಾಸಞ್ಞೋಜನೇನ ಸಞ್ಞುತ್ತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ತಣ್ಹಾನುಸಯೇನ ಅನುಸಟೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ತಣ್ಹಾಸನ್ತಾಪೇನ ಸನ್ತಪ್ಪತಿ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ತಣ್ಹಾಪರಿಳಾಹೇನ ಪರಿಡಯ್ಹತಿ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰…।>
      text <ದಿಟ್ಠಿಸಙ್ಘಾಟಪಟಿಮುಕ್ಕೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ದಿಟ್ಠಿಜಾಲೇನ ಓತ್ಥಟೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ದಿಟ್ಠಿಸೋತೇನ ವುಯ್ಹತಿ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ದಿಟ್ಠಿಸಞ್ಞೋಜನೇನ ಸಞ್ಞುತ್ತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ದಿಟ್ಠಾನುಸಯೇನ ಅನುಸಟೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ದಿಟ್ಠಿಸನ್ತಾಪೇನ ಸನ್ತಪ್ಪತಿ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ದಿಟ್ಠಿಪರಿಳಾಹೇನ ಪರಿಡಯ್ಹತಿ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰…।>
      text <ಜಾತಿಯಾ ಅನುಗತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಜರಾಯ ಅನುಸಟೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಬ್ಯಾಧಿನಾ ಅಭಿಭೂತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ …ಪೇ॰… ಮರಣೇನ ಅಬ್ಭಾಹತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ದುಕ್ಖೇ ಪತಿಟ್ಠಿತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰…।>
      text <ತಣ್ಹಾಯ ಉಡ್ಡಿತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಜರಾಪಾಕಾರಪರಿಕ್ಖಿತ್ತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಮಚ್ಚುಪಾಸೇನ ಪರಿಕ್ಖಿತ್ತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಮಹಾಬನ್ಧನಬನ್ಧೋ ಲೋಕಸನ್ನಿವಾಸೋ ರಾಗಬನ್ಧನೇನ ದೋಸಬನ್ಧನೇನ ಮೋಹಬನ್ಧನೇನ ಮಾನಬನ್ಧನೇನ ದಿಟ್ಠಿಬನ್ಧನೇನ ಕಿಲೇಸಬನ್ಧನೇನ ದುಚ್ಚರಿತಬನ್ಧನೇನ। ತಸ್ಸ ನತ್ಥಞ್ಞೋ ಕೋಚಿ ಬನ್ಧನಂ ಮೋಚೇತಾ। ಅಞ್ಞತ್ರ ಮಯಾತಿ ಪಸ್ಸನ್ತಾನಂ…ಪೇ॰… ಮಹಾಸಮ್ಬಾಧಪ್ಪಟಿಪನ್ನೋ ಲೋಕಸನ್ನಿವಾಸೋ। ತಸ್ಸ ನತ್ಥಞ್ಞೋ ಕೋಚಿ ಓಕಾಸಂ ದಸ್ಸೇತಾ। ಅಞ್ಞತ್ರ ಮಯಾತಿ ಪಸ್ಸನ್ತಾನಂ… ಮಹಾಪಲಿಬೋಧೇನ ಪಲಿಬುದ್ಧೋ ಲೋಕಸನ್ನಿವಾಸೋ। ತಸ್ಸ ನತ್ಥಞ್ಞೋ ಕೋಚಿ ಪಲಿಬೋಧಂ ಛೇತಾ। ಅಞ್ಞತ್ರ ಮಯಾತಿ ಪಸ್ಸನ್ತಾನಂ…ಪೇ॰… ಮಹಾಪಪಾತೇ ಪತಿತೋ ಲೋಕಸನ್ನಿವಾಸೋ। ತಸ್ಸ ನತ್ಥಞ್ಞೋ ಕೋಚಿ ಪಪಾತಾ ಉದ್ಧತಾ। ಅಞ್ಞತ್ರ ಮಯಾತಿ ಪಸ್ಸನ್ತಾನಂ…ಪೇ॰… ಮಹಾಕನ್ತಾರಪ್ಪಟಿಪನ್ನೋ ಲೋಕಸನ್ನಿವಾಸೋ। ತಸ್ಸ ನತ್ಥಞ್ಞೋ ಕೋಚಿ ಕನ್ತಾರಂ ತಾರೇತಾ। ಅಞ್ಞತ್ರ ಮಯಾತಿ ಪಸ್ಸನ್ತಾನಂ…ಪೇ॰… ಮಹಾಸಂಸಾರಪ್ಪಟಿಪನ್ನೋ ಲೋಕಸನ್ನಿವಾಸೋ। ತಸ್ಸ ನತ್ಥಞ್ಞೋ ಕೋಚಿ ಸಂಸಾರಾ ಮೋಚೇತಾ। ಅಞ್ಞತ್ರ ಮಯಾತಿ ಪಸ್ಸನ್ತಾನಂ…ಪೇ॰… ಮಹಾವಿದುಗ್ಗೇ ಸಮ್ಪರಿವತ್ತತಿ ಲೋಕಸನ್ನಿವಾಸೋ। ತಸ್ಸ ನತ್ಥಞ್ಞೋ ಕೋಚಿ ವಿದುಗ್ಗಾ ಉದ್ಧತಾ। ಅಞ್ಞತ್ರ ಮಯಾತಿ ಪಸ್ಸನ್ತಾನಂ…ಪೇ॰… ಮಹಾಪಲಿಪೇ ಪಲಿಪನ್ನೋ ಲೋಕಸನ್ನಿವಾಸೋ। ತಸ್ಸ ನತ್ಥಞ್ಞೋ ಕೋಚಿ ಪಲಿಪಾ ಉದ್ಧತಾ। ಅಞ್ಞತ್ರ ಮಯಾತಿ ಪಸ್ಸನ್ತಾನಂ…ಪೇ॰…।>
      text <ಅಬ್ಭಾಹತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಆದಿತ್ತೋ ಲೋಕಸನ್ನಿವಾಸೋ ರಾಗಗ್ಗಿನಾ ದೋಸಗ್ಗಿನಾ ಮೋಹಗ್ಗಿನಾ ಜಾತಿಯಾ ಜರಾಯ ಮರಣೇನ ಸೋಕೇಹಿ ಪರಿದೇವೇಹಿ ದುಕ್ಖೇಹಿ ದೋಮನಸ್ಸೇಹಿ ಉಪಾಯಾಸೇಹಿ। ತಸ್ಸ ನತ್ಥಞ್ಞೋ ಕೋಚಿ ನಿಬ್ಬಾಪೇತಾ। ಅಞ್ಞತ್ರ ಮಯಾತಿ ಪಸ್ಸನ್ತಾನಂ…ಪೇ॰… ಉನ್ನೀತಕೋ ಲೋಕಸನ್ನಿವಾಸೋ ಹಞ್ಞತಿ ನಿಚ್ಚಮತಾಣೋ ಪತ್ತದಣ್ಡೋ ತಕ್ಕರೋತಿ ಪಸ್ಸನ್ತಾನಂ…ಪೇ॰… ವಜ್ಜಬನ್ಧನಬದ್ಧೋ ಲೋಕಸನ್ನಿವಾಸೋ ಆಘಾತನಪಚ್ಚುಪಟ್ಠಿತೋ। ತಸ್ಸ ನತ್ಥಞ್ಞೋ ಕೋಚಿ ಬನ್ಧನಂ ಮೋಚೇತಾ। ಅಞ್ಞತ್ರ ಮಯಾತಿ ಪಸ್ಸನ್ತಾನಂ…ಪೇ॰… ಅನಾಥೋ ಲೋಕಸನ್ನಿವಾಸೋ ಪರಮಕಾರುಞ್ಞಪ್ಪತ್ತೋ। ತಸ್ಸ ನತ್ಥಞ್ಞೋ ಕೋಚಿ ತಾಯೇತಾ। ಅಞ್ಞತ್ರ ಮಯಾತಿ ಪಸ್ಸನ್ತಾನಂ…ಪೇ॰… ದುಕ್ಖಾಭಿತುನ್ನೋ ಲೋಕಸನ್ನಿವಾಸೋ ಚಿರರತ್ತಂ ಪೀಳಿತೋತಿ ಪಸ್ಸನ್ತಾನಂ…ಪೇ॰… ಗಧಿತೋ ಲೋಕಸನ್ನಿವಾಸೋ ನಿಚ್ಚಂ ಪಿಪಾಸಿತೋತಿ ಪಸ್ಸನ್ತಾನಂ…ಪೇ॰…।>
      text <ಅನ್ಧೋ ಲೋಕಸನ್ನಿವಾಸೋ ಅಚಕ್ಖುಕೋತಿ ಪಸ್ಸನ್ತಾನಂ…ಪೇ॰… ಹತನೇತ್ತೋ ಲೋಕಸನ್ನಿವಾಸೋ ಅಪರಿಣಾಯಕೋತಿ ಪಸ್ಸನ್ತಾನಂ…ಪೇ॰… ವಿಪಥಪಕ್ಖನ್ದೋ ಲೋಕಸನ್ನಿವಾಸೋ ಅಞ್ಜಸಾಪರದ್ಧೋ। ತಸ್ಸ ನತ್ಥಞ್ಞೋ ಕೋಚಿ ಅರಿಯಪಥಂ ಆನೇತಾ। ಅಞ್ಞತ್ರ ಮಯಾತಿ ಪಸ್ಸನ್ತಾನಂ…ಪೇ॰… ಮಹೋಘಪಕ್ಖನ್ದೋ ಲೋಕಸನ್ನಿವಾಸೋ। ತಸ್ಸ ನತ್ಥಞ್ಞೋ ಕೋಚಿ ಓಘಾ ಉದ್ಧತಾ। ಅಞ್ಞತ್ರ ಮಯಾತಿ ಪಸ್ಸನ್ತಾನಂ…ಪೇ॰…।>
      text <೧೧೮>, <ದ್ವೀಹಿ ದಿಟ್ಠಿಗತೇಹಿ ಪರಿಯುಟ್ಠಿತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ತೀಹಿ ದುಚ್ಚರಿತೇಹಿ ವಿಪ್ಪಟಿಪನ್ನೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಚತೂಹಿ ಯೋಗೇಹಿ ಯುತ್ತೋ ಲೋಕಸನ್ನಿವಾಸೋ ಚತುಯೋಗಯೋಜಿತೋತಿ ಪಸ್ಸನ್ತಾನಂ…ಪೇ॰… ಚತೂಹಿ ಗನ್ಥೇಹಿ ಗನ್ಥಿತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಚತೂಹಿ ಉಪಾದಾನೇಹಿ ಉಪಾದಿಯತಿ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಪಞ್ಚಗತಿಸಮಾರುಳ್ಹೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಪಞ್ಚಹಿ ಕಾಮಗುಣೇಹಿ ರಜ್ಜತಿ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಪಞ್ಚಹಿ ನೀವರಣೇಹಿ ಓತ್ಥಟೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಛಹಿ ವಿವಾದಮೂಲೇಹಿ ವಿವದತಿ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಛಹಿ ತಣ್ಹಾಕಾಯೇಹಿ ರಜ್ಜತಿ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಛಹಿ ದಿಟ್ಠಿಗತೇಹಿ ಪರಿಯುಟ್ಠಿತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ …ಪೇ॰… ಸತ್ತಹಿ ಅನುಸಯೇಹಿ ಅನುಸಟೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಸತ್ತಹಿ ಸಞ್ಞೋಜನೇಹಿ ಸಞ್ಞುತ್ತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಸತ್ತಹಿ ಮಾನೇಹಿ ಉನ್ನತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಅಟ್ಠಹಿ ಲೋಕಧಮ್ಮೇಹಿ ಸಮ್ಪರಿವತ್ತತಿ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಅಟ್ಠಹಿ ಮಿಚ್ಛತ್ತೇಹಿ ನಿಯ್ಯಾತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಅಟ್ಠಹಿ ಪುರಿಸದೋಸೇಹಿ ದುಸ್ಸತಿ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ನವಹಿ ಆಘಾತವತ್ಥೂಹಿ ಆಘಾತಿತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ …ಪೇ॰… ನವವಿಧಮಾನೇಹಿ ಉನ್ನತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ನವಹಿ ತಣ್ಹಾಮೂಲಕೇಹಿ ಧಮ್ಮೇಹಿ ರಜ್ಜತಿ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ದಸಹಿ ಕಿಲೇಸವತ್ಥೂಹಿ ಕಿಲಿಸ್ಸತಿ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ದಸಹಿ ಆಘಾತವತ್ಥೂಹಿ ಆಘಾತಿತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ದಸಹಿ ಅಕುಸಲಕಮ್ಮಪಥೇಹಿ ಸಮನ್ನಾಗತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ದಸಹಿ ಸಞ್ಞೋಜನೇಹಿ ಸಞ್ಞುತ್ತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ದಸಹಿ ಮಿಚ್ಛತ್ತೇಹಿ ನಿಯ್ಯಾತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ದಸವತ್ಥುಕಾಯ ಮಿಚ್ಛಾದಿಟ್ಠಿಯಾ ಸಮನ್ನಾಗತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ದಸವತ್ಥುಕಾಯ ಅನ್ತಗ್ಗಾಹಿಕಾಯ ದಿಟ್ಠಿಯಾ ಸಮನ್ನಾಗತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ…ಪೇ॰… ಅಟ್ಠಸತತಣ್ಹಾಪಪಞ್ಚಸತೇಹಿ ಪಪಞ್ಚಿತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ ಬುದ್ಧಾನಂ ಭಗವನ್ತಾನಂ ಸತ್ತೇಸು ಮಹಾಕರುಣಾ ಓಕ್ಕಮತಿ। ದ್ವಾಸಟ್ಠಿಯಾ ದಿಟ್ಠಿಗತೇಹಿ ಪರಿಯುಟ್ಠಿತೋ ಲೋಕಸನ್ನಿವಾಸೋತಿ ಪಸ್ಸನ್ತಾನಂ ಬುದ್ಧಾನಂ ಭಗವನ್ತಾನಂ ಸತ್ತೇಸು ಮಹಾಕರುಣಾ ಓಕ್ಕಮತಿ।>
      text <ಅಹಞ್ಚಮ್ಹಿ ತಿಣ್ಣೋ। ಲೋಕೋ ಚ ಅತಿಣ್ಣೋ ಅಹಂ ಚಮ್ಹಿ ಮುತ್ತೋ। ಲೋಕೋ ಚ ಅಮುತ್ತೋ। ಅಹಞ್ಚಮ್ಹಿ ದನ್ತೋ। ಲೋಕೋ ಚ ಅದನ್ತೋ। ಅಹಂ ಚಮ್ಹಿ ಸನ್ತೋ। ಲೋಕೋ ಚ ಅಸನ್ತೋ। ಅಹಂ ಚಮ್ಹಿ ಅಸ್ಸತ್ಥೋ। ಲೋಕೋ ಚ ಅನಸ್ಸತ್ಥೋ। ಅಹಂ ಚಮ್ಹಿ ಪರಿನಿಬ್ಬುತೋ। ಲೋಕೋ ಚ ಅಪರಿನಿಬ್ಬುತೋ। ಪಹೋಮಿ ಖ್ವಾಹಂ ತಿಣ್ಣೋ ತಾರೇತುಂ। ಮುತ್ತೋ ಮೋಚೇತುಂ। ದನ್ತೋ ದಮೇತುಂ। ಸನ್ತೋ ಸಮೇತುಂ। ಅಸ್ಸತ್ಥೋ ಅಸ್ಸಾಸೇತುಂ। ಪರಿನಿಬ್ಬುತೋ ಪರೇ ಚ ಪರಿನಿಬ್ಬಾಪೇತುನ್ತಿ ಪಸ್ಸನ್ತಾನಂ ಬುದ್ಧಾನಂ ಭಗವನ್ತಾನಂ ಸತ್ತೇಸು ಮಹಾಕರುಣಾ ಓಕ್ಕಮತಿ। ಇದಂ ತಥಾಗತಸ್ಸ ಮಹಾಕರುಣಾಸಮಾಪತ್ತಿಯಾ ಞಾಣಂ।>
      stand <ಮಹಾಕರುಣಾಞಾಣನಿದ್ದೇಸೋ ಏಕಸತ್ತತಿಮೋ।>
    text <೭೨-೭೩॥ ಸಬ್ಬಞ್ಞುತಞಾಣನಿದ್ದೇಸೋ>
      text <೧೧೯>, <ಕತಮಂ ತಥಾಗತಸ್ಸ ಸಬ್ಬಞ್ಞುತಞ್ಞಾಣಂ॥ ಸಬ್ಬಂ ಸಙ್ಖತಮಸಙ್ಖತಂ ಅನವಸೇಸಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ।>
      text <೧೨೦>, <ಅತೀತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ। ಅನಾಗತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ। ಪಚ್ಚುಪ್ಪನ್ನಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ।>
      text <ಚಕ್ಖು ಚೇವ ರೂಪಾ ಚ। ಏವಂ ತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ। ಸೋತಞ್ಚೇವ ಸದ್ದಾ ಚ…ಪೇ॰… ಘಾನಞ್ಚೇವ ಗನ್ಧಾ ಚ… ಜಿವ್ಹಾ ಚೇವ ರಸಾ ಚ… ಕಾಯೋ ಚೇವ ಫೋಟ್ಠಬ್ಬಾ ಚ… ಮನೋ ಚೇವ ಧಮ್ಮಾ ಚ। ಏವಂ ತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ।>
      text <ಯಾವತಾ ಅನಿಚ್ಚಟ್ಠಂ ದುಕ್ಖಟ್ಠಂ ಅನತ್ತಟ್ಠಂ। ತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ। ಯಾವತಾ ರೂಪಸ್ಸ ಅನಿಚ್ಚಟ್ಠಂ ದುಕ್ಖಟ್ಠಂ ಅನತ್ತಟ್ಠಂ। ತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ। ಯಾವತಾ ವೇದನಾಯ…ಪೇ॰… ಯಾವತಾ ಸಞ್ಞಾಯ…ಪೇ॰… ಯಾವತಾ ಸಙ್ಖಾರಾನಂ…ಪೇ॰… ಯಾವತಾ ವಿಞ್ಞಾಣಸ್ಸ …ಪೇ॰… ಯಾವತಾ ಚಕ್ಖುಸ್ಸ…ಪೇ॰… ಜರಾಮರಣಸ್ಸ ಅನಿಚ್ಚಟ್ಠಂ ದುಕ್ಖಟ್ಠಂ ಅನತ್ತಟ್ಠಂ। ತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ।>
      text <ಯಾವತಾ ಅಭಿಞ್ಞಾಯ ಅಭಿಞ್ಞಟ್ಠಂ। ತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ। ಯಾವತಾ ಪರಿಞ್ಞಾಯ ಪರಿಞ್ಞಟ್ಠಂ…ಪೇ॰… ಯಾವತಾ ಪಹಾನಸ್ಸ ಪಹಾನಟ್ಠಂ…ಪೇ॰… ಯಾವತಾ ಭಾವನಾಯ ಭಾವನಟ್ಠಂ…ಪೇ॰… ಯಾವತಾ ಸಚ್ಛಿಕಿರಿಯಾಯ ಸಚ್ಛಿಕಿರಿಯಟ್ಠಂ। ತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ।>
      text <ಯಾವತಾ ಖನ್ಧಾನಂ ಖನ್ಧಟ್ಠಂ। ತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ। ಯಾವತಾ ಧಾತೂನಂ ಧಾತುಟ್ಠಂ…ಪೇ॰… ಯಾವತಾ ಆಯತನಾನಂ ಆಯತನಟ್ಠಂ…ಪೇ॰… ಯಾವತಾ ಸಙ್ಖತಾನಂ ಸಙ್ಖತಟ್ಠಂ…ಪೇ॰… ಯಾವತಾ ಅಸಙ್ಖತಸ್ಸ ಅಸಙ್ಖತಟ್ಠಂ। ತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ।>
      text <ಯಾವತಾ ಕುಸಲೇ ಧಮ್ಮೇ। ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ। ಯಾವತಾ ಅಕುಸಲೇ ಧಮ್ಮೇ…ಪೇ॰… ಯಾವತಾ ಅಬ್ಯಾಕತೇ ಧಮ್ಮೇ… ಯಾವತಾ ಕಾಮಾವಚರೇ ಧಮ್ಮೇ… ಯಾವತಾ ರೂಪಾವಚರೇ ಧಮ್ಮೇ… ಯಾವತಾ ಅರೂಪಾವಚರೇ ಧಮ್ಮೇ… ಯಾವತಾ ಅಪರಿಯಾಪನ್ನೇ ಧಮ್ಮೇ। ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ।>
      text <ಯಾವತಾ ದುಕ್ಖಸ್ಸ ದುಕ್ಖಟ್ಠಂ। ತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ। ಯಾವತಾ ಸಮುದಯಸ್ಸ ಸಮುದಯಟ್ಠಂ…ಪೇ॰… ಯಾವತಾ ನಿರೋಧಸ್ಸ ನಿರೋಧಟ್ಠಂ…ಪೇ॰… ಯಾವತಾ ಮಗ್ಗಸ್ಸ ಮಗ್ಗಟ್ಠಂ। ತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ।>
      text <ಯಾವತಾ ಅತ್ಥಪಟಿಸಮ್ಭಿದಾಯ ಅತ್ಥಪಟಿಸಮ್ಭಿದಟ್ಠಂ। ತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ। ಯಾವತಾ ಧಮ್ಮಪಟಿಸಮ್ಭಿದಾಯ ಧಮ್ಮಪಟಿಸಮ್ಭಿದಟ್ಠಂ…ಪೇ॰… ಯಾವತಾ ನಿರುತ್ತಿಪಟಿಸಮ್ಭಿದಾಯ ನಿರುತ್ತಿಪಟಿಸಮ್ಭಿದಟ್ಠಂ…ಪೇ॰… ಯಾವತಾ ಪಟಿಭಾನಪಟಿಸಮ್ಭಿದಾಯ ಪಟಿಭಾನಪಟಿಸಮ್ಭಿದಟ್ಠಂ। ತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ।>
      text <ಯಾವತಾ ಇನ್ದ್ರಿಯಪರೋಪರಿಯತ್ತಞಾಣಂ। ತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ। ಯಾವತಾ ಸತ್ತಾನಂ ಆಸಯಾನುಸಯೇ ಞಾಣಂ…ಪೇ॰… ಯಾವತಾ ಯಮಕಪಾಟಿಹೀರೇ ಞಾಣಂ…ಪೇ॰… ಯಾವತಾ ಮಹಾಕರುಣಾಸಮಾಪತ್ತಿಯಾ ಞಾಣಂ। ತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ।>
      text <ಯಾವತಾ ಸದೇವಕಸ್ಸ ಲೋಕಸ್ಸ ಸಮಾರಕಸ್ಸ ಸಬ್ರಹ್ಮಕಸ್ಸ ಸಸ್ಸಮಣಬ್ರಾಹ್ಮಣಿಯಾ ಪಜಾಯ ಸದೇವಮನುಸ್ಸಾಯ ದಿಟ್ಠಂ ಸುತಂ ಮುತಂ ವಿಞ್ಞಾತಂ ಪತ್ತಂ ಪರಿಯೇಸಿತಂ ಅನುವಿಚರಿತಂ ಮನಸಾ। ತಂ ಸಬ್ಬಂ ಜಾನಾತೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ।>
      text <೧೨೧>
        text <ಸಬ್ಬಂ ಅಭಿಞ್ಞಾಸಿ ಯದತ್ಥಿ ನೇಯ್ಯಂ। ತಥಾಗತೋ ತೇನ ಸಮನ್ತಚಕ್ಖೂತಿ॥>
        text <ನ ತಸ್ಸ ಅದ್ದಿಟ್ಠಮಿಧತ್ಥಿ ಕಿಞ್ಚಿ। ಅಥೋ ಅವಿಞ್ಞಾತಮಜಾನಿತಬ್ಬಂ।>
        text <ಸಬ್ಬಂ ಅಭಿಞ್ಞಾಸಿ ಯದತ್ಥಿ ನೇಯ್ಯಂ। ತಥಾಗತೋ ತೇನ ಸಮನ್ತಚಕ್ಖೂತಿ॥>
        text <ಭವಞ್ಚ ದಿಟ್ಠಿಂ ವಿಭವಞ್ಚ ದಿಟ್ಠಿಂ। ಏತಂ ದ್ವಯಂ ತಕ್ಕಿಕಾ ನಿಸ್ಸಿತಾಸೇ।>
        text <ತೇಸಂ ನಿರೋಧಮ್ಹಿ ನ ಹತ್ಥಿ ಞಾಣಂ। ಯತ್ಥಾಯಂ ಲೋಕೋ ವಿಪರೀತಸಞ್ಞೀತಿ॥>
        text <ಯೋ ಭೂತಂ ಭೂತತೋ ದಿಸ್ವಾ। ಭೂತಸ್ಸ ಚ ಅತಿಕ್ಕಮಂ।>
        text <ಯಥಾಭೂತೇಧಿಮುಚ್ಚತಿ। ಭವತಣ್ಹಾ ಪರಿಕ್ಖಯಾ॥>
        text <ಸ ವೇ ಭೂತಪರಿಞ್ಞಾತೋ। ವೀತತಣ್ಹೋ ಭವಾಭವೇ।>
        text <ಭೂತಸ್ಸ ವಿಭವಾ ಭಿಕ್ಖು। ನಾಗಚ್ಛತಿ ಪುನಬ್ಭವನ್ತಿ॥>
        text <ಕೋಧನೋ ಉಪನಾಹೀ ಚ। ಪಾಪಮಕ್ಖೀ ಚ ಯೋ ನರೋ।>
        text <ವಿಪನ್ನದಿಟ್ಠಿ ಮಾಯಾವೀ। ತಂ ಜಞ್ಞಾ ವಸಲೋ ಇತಿ॥>
        text <ಅಕ್ಕೋಧನೋ ಅನುಪನಾಹೀ। ವಿಸುದ್ಧೋ ಸುದ್ಧತಂ ಗತೋ।>
        text <ಸಮ್ಪನ್ನದಿಟ್ಠಿ ಮೇಧಾವೀ। ತಂ ಜಞ್ಞಾ ಅರಿಯೋ ಇತೀತಿ॥>
        text <ಅನುಗಚ್ಛನಾ ಚ ಅಸ್ಸಾಸಂ। ಪಸ್ಸಾಸಂ ಅನುಗಚ್ಛನಾ।>
        text <ಸತಿ ಅಜ್ಝತ್ತವಿಕ್ಖೇಪಾ। ಕಙ್ಖನಾ ಬಹಿದ್ಧಾವಿಕ್ಖೇಪಪತ್ಥನಾ॥>
        text <ಅಸ್ಸಾಸೇನಾಭಿತುನ್ನಸ್ಸ। ಪಸ್ಸಾಸಪಟಿಲಾಭೇ ಮುಚ್ಛನಾ।>
        text <ಪಸ್ಸಾಸೇನಾಭಿತುನ್ನಸ್ಸ। ಅಸ್ಸಾಸಪಟಿಲಾಭೇ ಮುಚ್ಛನಾ॥>
        text <ಛ ಏತೇ ಉಪಕ್ಕಿಲೇಸಾ। ಆನಾಪಾನಸ್ಸತಿಸಮಾಧಿಸ್ಸ।>
        text <ಯೇಹಿ ವಿಕ್ಖಿಪ್ಪಮಾನಸ್ಸ। ನೋ ಚ ಚಿತ್ತಂ ವಿಮುಚ್ಚತಿ।>
        text <ವಿಮೋಕ್ಖಂ ಅಪ್ಪಜಾನನ್ತಾ। ತೇ ಹೋನ್ತಿ ಪರಪತ್ತಿಯಾತಿ॥>
        text <ನಿಮಿತ್ತಂ ಆವಜ್ಜಮಾನಸ್ಸ। ಅಸ್ಸಾಸೇ ವಿಕ್ಖಿಪತೇ ಮನೋ।>
        text <ಅಸ್ಸಾಸಂ ಆವಜ್ಜಮಾನಸ್ಸ। ನಿಮಿತ್ತೇ ಚಿತ್ತಂ ವಿಕಮ್ಪತಿ॥>
        text <ನಿಮಿತ್ತಂ ಆವಜ್ಜಮಾನಸ್ಸ। ಪಸ್ಸಾಸೇ ವಿಕ್ಖಿಪತೇ ಮನೋ।>
        text <ಪಸ್ಸಾಸಂ ಆವಜ್ಜಮಾನಸ್ಸ। ನಿಮಿತ್ತೇ ಚಿತ್ತಂ ವಿಕಮ್ಪತಿ॥>
        text <ಅಸ್ಸಾಸಂ ಆವಜ್ಜಮಾನಸ್ಸ। ಪಸ್ಸಾಸೇ ವಿಕ್ಖಿಪತೇ ಮನೋ।>
        text <ಪಸ್ಸಾಸಂ ಆವಜ್ಜಮಾನಸ್ಸ। ಅಸ್ಸಾಸೇ ಚಿತ್ತಂ ವಿಕಮ್ಪತಿ॥>
        text <ಛ ಏತೇ ಉಪಕ್ಕಿಲೇಸಾ। ಆನಾಪಾನಸ್ಸತಿಸಮಾಧಿಸ್ಸ।>
        text <ಯೇಹಿ ವಿಕ್ಖಿಪ್ಪಮಾನಸ್ಸ। ನೋ ಚ ಚಿತ್ತಂ ವಿಮುಚ್ಚತಿ।>
        text <ವಿಮೋಕ್ಖಂ ಅಪ್ಪಜಾನನ್ತಾ। ತೇ ಹೋನ್ತಿ ಪರಪತ್ತಿಯಾತಿ॥>
        text <ಅತೀತಾನುಧಾವನಂ ಚಿತ್ತಂ। ಅನಾಗತಪಟಿಕಙ್ಖನಂ ಲೀನಂ।>
        text <ಅತಿಪಗ್ಗಹಿತಂ ಅಭಿನತಂ। ಅಪನತಂ ಚಿತ್ತಂ ನ ಸಮಾಧಿಯತಿ॥>
        text <ಛ ಏತೇ ಉಪಕ್ಕಿಲೇಸಾ। ಆನಾಪಾನಸ್ಸತಿಸಮಾಧಿಸ್ಸ।>
        text <ಯೇಹಿ ಉಪಕ್ಕಿಲಿಟ್ಠಸಙ್ಕಪ್ಪೋ। ಅಧಿಚಿತ್ತಂ ನಪ್ಪಜಾನಾತೀತಿ॥>
        text <ಆನಾಪಾನಸ್ಸತಿ ಯಸ್ಸ। ಪರಿಪುಣ್ಣಾ ಅಭಾವಿತಾ।>
        text <ಕಾಯೋಪಿ ಇಞ್ಜಿತೋ ಹೋತಿ। ಚಿತ್ತಮ್ಪಿ ಹೋತಿ ಇಞ್ಜಿತಂ।>
        text <ಕಾಯೋಪಿ ಫನ್ದಿತೋ ಹೋತಿ। ಚಿತ್ತಮ್ಪಿ ಹೋತಿ ಫನ್ದಿತಂ॥>
        text <ಆನಾಪಾನಸ್ಸತಿ ಯಸ್ಸ। ಪರಿಪುಣ್ಣಾ ಸುಭಾವಿತಾ।>
        text <ಕಾಯೋಪಿ ಅನಿಞ್ಜಿತೋ ಹೋತಿ। ಚಿತ್ತಮ್ಪಿ ಹೋತಿ ಅನಿಞ್ಜಿತಂ।>
        text <ಕಾಯೋಪಿ ಅಫನ್ದಿತೋ ಹೋತಿ। ಚಿತ್ತಮ್ಪಿ ಹೋತಿ ಅಫನ್ದಿತನ್ತಿ॥>
      text <ನ ತಸ್ಸ ಅದ್ದಿಟ್ಠಮಿಧತ್ಥಿ ಕಿಞ್ಚಿ। ಅಥೋ ಅವಿಞ್ಞಾತಮಜಾನಿತಬ್ಬಂ।>
      text <ಸಮನ್ತಚಕ್ಖೂತಿ ಕೇನಟ್ಠೇನ ಸಮನ್ತಚಕ್ಖು॥ ಚುದ್ದಸ ಬುದ್ಧಞಾಣಾನಿ। ದುಕ್ಖೇ ಞಾಣಂ ಬುದ್ಧಞಾಣಂ। ದುಕ್ಖಸಮುದಯೇ ಞಾಣಂ ಬುದ್ಧಞಾಣಂ। ದುಕ್ಖನಿರೋಧೇ ಞಾಣಂ ಬುದ್ಧಞಾಣಂ। ದುಕ್ಖನಿರೋಧಗಾಮಿನಿಯಾ ಪಟಿಪದಾಯ ಞಾಣಂ ಬುದ್ಧಞಾಣಂ। ಅತ್ಥಪಟಿಸಮ್ಭಿದೇ ಞಾಣಂ ಬುದ್ಧಞಾಣಂ। ಧಮ್ಮಪಟಿಸಮ್ಭಿದೇ ಞಾಣಂ ಬುದ್ಧಞಾಣಂ। ನಿರುತ್ತಿಪಟಿಸಮ್ಭಿದೇ ಞಾಣಂ ಬುದ್ಧಞಾಣಂ। ಪಟಿಭಾನಪಟಿಸಮ್ಭಿದೇ ಞಾಣಂ ಬುದ್ಧಞಾಣಂ। ಇನ್ದ್ರಿಯಪರೋಪರಿಯತ್ತೇ ಞಾಣಂ ಬುದ್ಧಞಾಣಂ। ಸತ್ತಾನಂ ಆಸಯಾನುಸಯೇ ಞಾಣಂ ಬುದ್ಧಞಾಣಂ। ಯಮಕಪಾಟಿಹೀರೇ ಞಾಣಂ ಬುದ್ಧಞಾಣಂ। ಮಹಾಕರುಣಾಸಮಾಪತ್ತಿಯಾ ಞಾಣಂ ಬುದ್ಧಞಾಣಂ। ಸಬ್ಬಞ್ಞುತಞ್ಞಾಣಂ ಬುದ್ಧಞಾಣಂ। ಅನಾವರಣಞಾಣಂ ಬುದ್ಧಞಾಣಂ ಇಮಾನಿ ಚುದ್ದಸ ಬುದ್ಧಞಾಣಾನಿ। ಇಮೇಸಂ ಚುದ್ದಸನ್ನಂ ಬುದ್ಧಞಾಣಾನಂ ಅಟ್ಠ ಞಾಣಾನಿ ಸಾವಕಸಾಧಾರಣಾನಿ। ಛ ಞಾಣಾನಿ ಅಸಾಧಾರಣಾನಿ ಸಾವಕೇಹಿ।>
      text <ಯಾವತಾ ದುಕ್ಖಸ್ಸ ದುಕ್ಖಟ್ಠೋ। ಸಬ್ಬೋ ಞಾತೋ। ಅಞ್ಞಾತೋ ದುಕ್ಖಟ್ಠೋ ನತ್ಥೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ। ಯಾವತಾ ದುಕ್ಖಸ್ಸ ದುಕ್ಖಟ್ಠೋ। ಸಬ್ಬೋ ಞಾತೋ। ಸಬ್ಬೋ ದಿಟ್ಠೋ। ಸಬ್ಬೋ ವಿದಿತೋ। ಸಬ್ಬೋ ಸಚ್ಛಿಕತೋ। ಸಬ್ಬೋ ಫಸ್ಸಿತೋ ಪಞ್ಞಾಯ। ಅಫಸ್ಸಿತೋ ಪಞ್ಞಾಯ ದುಕ್ಖಟ್ಠೋ ನತ್ಥೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ। ಯಾವತಾ ಸಮುದಯಸ್ಸ ಸಮುದಯಟ್ಠೋ…ಪೇ॰… ಯಾವತಾ ನಿರೋಧಸ್ಸ ನಿರೋಧಟ್ಠೋ… ಯಾವತಾ ಮಗ್ಗಸ್ಸ ಮಗ್ಗಟ್ಠೋ…ಪೇ॰… ಯಾವತಾ ಅತ್ಥಪಟಿಸಮ್ಭಿದಾಯ ಅತ್ಥಪಟಿಸಮ್ಭಿದಟ್ಠೋ… ಯಾವತಾ ಧಮ್ಮಪಟಿಸಮ್ಭಿದಾಯ ಧಮ್ಮಪಟಿಸಮ್ಭಿದಟ್ಠೋ… ಯಾವತಾ ನಿರುತ್ತಿಪಟಿಸಮ್ಭಿದಾಯ ನಿರುತ್ತಿಪಟಿಸಮ್ಭಿದಟ್ಠೋ… ಯಾವತಾ ಪಟಿಭಾನಪಟಿಸಮ್ಭಿದಾಯ ಪಟಿಭಾನಪಟಿಸಮ್ಭಿದಟ್ಠೋ। ಸಬ್ಬೋ ಞಾತೋ। ಸಬ್ಬೋ ದಿಟ್ಠೋ। ಸಬ್ಬೋ ವಿದಿತೋ। ಸಬ್ಬೋ ಸಚ್ಛಿಕತೋ। ಸಬ್ಬೋ ಫಸ್ಸಿತೋ ಪಞ್ಞಾಯ। ಅಫಸ್ಸಿತೋ ಪಞ್ಞಾಯ ಪಟಿಭಾನಪಟಿಸಮ್ಭಿದಟ್ಠೋ ನತ್ಥೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ।>
      text <ಯಾವತಾ ಇನ್ದ್ರಿಯಪರೋಪರಿಯತ್ತಞಾಣಂ…ಪೇ॰… ಯಾವತಾ ಸತ್ತಾನಂ ಆಸಯಾನುಸಯೇ ಞಾಣಂ… ಯಾವತಾ ಯಮಕಪಾಟಿಹೀರೇ ಞಾಣಂ… ಯಾವತಾ ಮಹಾಕರುಣಾಸಮಾಪತ್ತಿಯಾ ಞಾಣಂ। ಸಬ್ಬ ಞಾತಂ। ಸಬ್ಬಂ ದಿಟ್ಠಂ। ಸಬ್ಬಂ ವಿದಿತಂ। ಸಬ್ಬಂ ಸಚ್ಛಿಕತಂ। ಸಬ್ಬಂ ಫಸ್ಸಿತಂ ಪಞ್ಞಾಯ। ಅಫಸ್ಸಿತಂ ಪಞ್ಞಾಯ ಮಹಾಕರುಣಾಸಮಾಪತ್ತಿಯಾ ಞಾಣಂ ನತ್ಥೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ।>
      text <ಯಾವತಾ ಸದೇವಕಸ್ಸ ಲೋಕಸ್ಸ ಸಮಾರಕಸ್ಸ ಸಬ್ರಹ್ಮಕಸ್ಸ ಸಸ್ಸಮಣಬ್ರಾಹ್ಮಣಿಯಾ ಪಜಾಯ ಸದೇವಮನುಸ್ಸಾಯ ದಿಟ್ಠಂ ಸುತಂ ಮುತಂ ವಿಞ್ಞಾತಂ ಪತ್ತಂ ಪರಿಯೇಸಿತಂ ಅನುವಿಚರಿತಂ ಮನಸಾ। ಸಬ್ಬಂ ಞಾತಂ। ಸಬ್ಬಂ ದಿಟ್ಠಂ। ಸಬ್ಬಂ ವಿದಿತಂ। ಸಬ್ಬಂ ಸಚ್ಛಿಕತಂ। ಸಬ್ಬಂ ಫಸ್ಸಿತಂ ಪಞ್ಞಾಯ। ಅಫಸ್ಸಿತಂ ಪಞ್ಞಾಯ ನತ್ಥೀತಿ ಸಬ್ಬಞ್ಞುತಞ್ಞಾಣಂ। ತತ್ಥ ಆವರಣಂ ನತ್ಥೀತಿ ಅನಾವರಣಞಾಣಂ।>
      stand <ಸಬ್ಬಞ್ಞುತಞಾಣನಿದ್ದೇಸೋ ತೇಸತ್ತತಿಮೋ।>
      stand <ಞಾಣಕಥಾ ನಿಟ್ಠಿತಾ।>
  text <೨॥ ದಿಟ್ಠಿಕಥಾ>
    text <೧೨೨>, <ಕಾ ದಿಟ್ಠಿ। ಕತಿ ದಿಟ್ಠಿಟ್ಠಾನಾನಿ। ಕತಿ ದಿಟ್ಠಿಪರಿಯುಟ್ಠಾನಾನಿ। ಕತಿ ದಿಟ್ಠಿಯೋ। ಕತಿ ದಿಟ್ಠಾಭಿನಿವೇಸಾ। ಕತಮೋ ದಿಟ್ಠಿಟ್ಠಾನಸಮುಗ್ಘಾತೋತಿ॥>
    text <೧ ಕಾ ದಿಟ್ಠೀತಿ ಅಭಿನಿವೇಸಪರಾಮಾಸೋ ದಿಟ್ಠಿ। ೨ ಕತಿ ದಿಟ್ಠಿಟ್ಠಾನಾನೀತಿ ಅಟ್ಠ ದಿಟ್ಠಿಟ್ಠಾನಾನಿ। ೩ ಕತಿ ದಿಟ್ಠಿಪರಿಯುಟ್ಠಾನಾನೀತಿ ಅಟ್ಠಾರಸ ದಿಟ್ಠಿಪರಿಯುಟ್ಠಾನಾನಿ। ೪ ಕತಿ ದಿಟ್ಠಿಯೋತಿ ಸೋಳಸ ದಿಟ್ಠಿಯೋ। ೫ ಕತಿ ದಿಟ್ಠಾಭಿನಿವೇಸಾತಿ ತೀಣಿ ಸತಂ ದಿಟ್ಠಾಭಿನಿವೇಸಾ। ೬ ಕತಮೋ ದಿಟ್ಠಿಟ್ಠಾನಸಮುಗ್ಘಾತೋತಿ ಸೋತಾಪತ್ತಿಮಗ್ಗೋ ದಿಟ್ಠಿಟ್ಠಾನಸಮುಗ್ಘಾತೋ।>
    text <೧೨೩>, <ಕಥಂ ಅಭಿನಿವೇಸಪರಾಮಾಸೋ ದಿಟ್ಠಿ॥ ರೂಪಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ವೇದನಂ ಏತಂ ಮಮ…ಪೇ॰… ಸಞ್ಞಂ ಏತಂ ಮಮ… ಸಙ್ಖಾರೇ ಏತಂ ಮಮ… ವಿಞ್ಞಾಣಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ಚಕ್ಖುಂ ಏತಂ ಮಮ…ಪೇ॰… ಸೋತಂ ಏತಂ ಮಮ… ಘಾನಂ ಏತಂ ಮಮ… ಜಿವ್ಹಂ ಏತಂ ಮಮ… ಕಾಯಂ ಏತಂ ಮಮ… ಮನಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ರೂಪೇ ಏತಂ ಮಮ…ಪೇ॰… ಸದ್ದೇ ಏತಂ ಮಮ… ಗನ್ಧೇ ಏತಂ ಮಮ… ರಸೇ ಏತಂ ಮಮ… ಫೋಟ್ಠಬ್ಬೇ ಏತಂ ಮಮ… ಧಮ್ಮೇ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ಚಕ್ಖುವಿಞ್ಞಾಣಂ ಏತಂ ಮಮ…ಪೇ॰… ಸೋತವಿಞ್ಞಾಣಂ ಏತಂ ಮಮ… ಘಾನವಿಞ್ಞಾಣಂ ಏತಂ ಮಮ… ಜಿವ್ಹಾವಿಞ್ಞಾಣಂ ಏತಂ ಮಮ… ಕಾಯವಿಞ್ಞಾಣಂ ಏತಂ ಮಮ… ಮನೋವಿಞ್ಞಾಣಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ಚಕ್ಖುಸಮ್ಫಸ್ಸಂ ಏತಂ ಮಮ…ಪೇ॰… ಸೋತಸಮ್ಫಸ್ಸಂ ಏತಂ ಮಮ… ಘಾನಸಮ್ಫಸ್ಸಂ ಏತಂ ಮಮ… ಜಿವ್ಹಾಸಮ್ಫಸ್ಸಂ ಏತಂ ಮಮ… ಕಾಯಸಮ್ಫಸ್ಸಂ ಏತಂ ಮಮ… ಮನೋಸಮ್ಫಸ್ಸಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ಚಕ್ಖುಸಮ್ಫಸ್ಸಜಂ ವೇದನಂ…ಪೇ॰… ಸೋತಸಮ್ಫಸ್ಸಜಂ ವೇದನಂ… ಘಾನಸಮ್ಫಸ್ಸಜಂ ವೇದನಂ… ಜಿವ್ಹಾಸಮ್ಫಸ್ಸಜಂ ವೇದನಂ… ಕಾಯಸಮ್ಫಸ್ಸಜಂ ವೇದನಂ… ಮನೋಸಮ್ಫಸ್ಸಜಂ ವೇದನಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ।>
    text <ರೂಪಸಞ್ಞಂ ಏತಂ ಮಮ…ಪೇ॰… ಸದ್ದಸಞ್ಞಂ ಏತಂ ಮಮ… ಗನ್ಧಸಞ್ಞಂ ಏತಂ ಮಮ… ರಸಸಞ್ಞಂ ಏತಂ ಮಮ… ಫೋಟ್ಠಬ್ಬಸಞ್ಞಂ ಏತಂ ಮಮ… ಧಮ್ಮಸಞ್ಞಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ರೂಪಸಞ್ಚೇತನಂ ಏತಂ ಮಮ…ಪೇ॰… ಸದ್ದಸಞ್ಚೇತನಂ ಏತಂ ಮಮ… ಗನ್ಧಸಞ್ಚೇತನಂ ಏತಂ ಮಮ… ರಸಸಞ್ಚೇತನಂ ಏತಂ ಮಮ… ಫೋಟ್ಠಬ್ಬಸಞ್ಚೇತನಂ ಏತಂ ಮಮ… ಧಮ್ಮಸಞ್ಚೇತನಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ರೂಪತಣ್ಹಂ ಏತಂ ಮಮ…ಪೇ॰… ಸದ್ದತಣ್ಹಂ ಏತಂ ಮಮ… ಗನ್ಧತಣ್ಹಂ ಏತಂ ಮಮ… ರಸತಣ್ಹಂ ಏತಂ ಮಮ… ಫೋಟ್ಠಬ್ಬತಣ್ಹಂ ಏತಂ ಮಮ… ಧಮ್ಮತಣ್ಹಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ರೂಪವಿತಕ್ಕಂ ಏತಂ ಮಮ…ಪೇ॰… ಸದ್ದವಿತಕ್ಕಂ ಏತಂ ಮಮ… ಗನ್ಧವಿತಕ್ಕಂ ಏತಂ ಮಮ… ರಸವಿತಕ್ಕಂ ಏತಂ ಮಮ… ಫೋಟ್ಠಬ್ಬವಿತಕ್ಕಂ ಏತಂ ಮಮ… ಧಮ್ಮವಿತಕ್ಕಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ರೂಪವಿಚಾರಂ ಏತಂ ಮಮ…ಪೇ॰… ಸದ್ದವಿಚಾರಂ ಏತಂ ಮಮ… ಗನ್ಧವಿಚಾರಂ ಏತಂ ಮಮ… ರಸವಿಚಾರಂ ಏತಂ ಮಮ… ಫೋಟ್ಠಬ್ಬವಿಚಾರಂ ಏತಂ ಮಮ… ಧಮ್ಮವಿಚಾರಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ।>
    text <ಪಥವೀಧಾತುಂ ಏತಂ ಮಮ…ಪೇ॰… ಆಪೋಧಾತುಂ ಏತಂ ಮಮ… ತೇಜೋಧಾತುಂ ಏತಂ ಮಮ… ವಾಯೋಧಾತುಂ ಏತಂ ಮಮ… ಆಕಾಸಧಾತುಂ ಏತಂ ಮಮ… ವಿಞ್ಞಾಣಧಾತುಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ಪಥವೀಕಸಿಣಂ ಏತಂ ಮಮ…ಪೇ॰… ಆಪೋಕಸಿಣಂ… ತೇಜೋಕಸಿಣಂ… ವಾಯೋಕಸಿಣಂ … ನೀಲಕಸಿಣಂ… ಪೀತಕಸಿಣಂ… ಲೋಹಿತಕಸಿಣಂ… ಓದಾತಕಸಿಣಂ… ಆಕಾಸಕಸಿಣಂ… ವಿಞ್ಞಾಣಕಸಿಣಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ।>
    text <ಕೇಸಂ ಏತಂ ಮಮ…ಪೇ॰… ಲೋಮಂ ಏತಂ ಮಮ… ನಖಂ ಏತಂ ಮಮ… ದನ್ತಂ ಏತಂ ಮಮ… ತಚಂ ಏತಂ ಮಮ… ಮಂಸಂ ಏತಂ ಮಮ… ನ್ಹಾರುಂ ಏತಂ ಮಮ… ಅಟ್ಠಿಂ ಏತಂ ಮಮ… ಅಟ್ಠಿಮಿಞ್ಜಂ ಏತಂ ಮಮ… ವಕ್ಕಂ ಏತಂ ಮಮ… ಹದಯಂ ಏತಂ ಮಮ… ಯಕನಂ ಏತಂ ಮಮ… ಕಿಲೋಮಕಂ ಏತಂ ಮಮ… ಪಿಹಕಂ ಏತಂ ಮಮ… ಪಪ್ಫಾಸಂ ಏತಂ ಮಮ… ಅನ್ತಂ ಏತಂ ಮಮ… ಅನ್ತಗುಣಂ ಏತಂ ಮಮ… ಉದರಿಯಂ ಏತಂ ಮಮ… ಕರೀಸಂ ಏತಂ ಮಮ… ಪಿತ್ತಂ ಏತಂ ಮಮ… ಸೇಮ್ಹಂ ಏತಂ ಮಮ… ಪುಬ್ಬಂ ಏತಂ ಮಮ … ಲೋಹಿತಂ ಏತಂ ಮಮ… ಸೇದಂ ಏತಂ ಮಮ… ಮೇದಂ ಏತಂ ಮಮ… ಅಸ್ಸುಂ ಏತಂ ಮಮ… ವಸಂ ಏತಂ ಮಮ … ಖೇಳಂ ಏತಂ ಮಮ… ಸಿಙ್ಘಾಣಿಕಂ ಏತಂ ಮಮ… ಲಸಿಕಂ ಏತಂ ಮಮ… ಮುತ್ತಂ ಏತಂ ಮಮ… ಮತ್ಥಲುಙ್ಗಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ।>
    text <ಚಕ್ಖಾಯತನಂ ಏತಂ ಮಮ…ಪೇ॰… ರೂಪಾಯತನಂ ಏತಂ ಮಮ… ಸೋತಾಯತನಂ ಏತಂ ಮಮ… ಸದ್ದಾಯತನಂ ಏತಂ ಮಮ… ಘಾನಾಯತನಂ ಏತಂ ಮಮ… ಗನ್ಧಾಯತನಂ ಏತಂ ಮಮ… ಜಿವ್ಹಾಯತನಂ ಏತಂ ಮಮ… ರಸಾಯತನಂ ಏತಂ ಮಮ… ಕಾಯಾಯತನಂ ಏತಂ ಮಮ… ಫೋಟ್ಠಬ್ಬಾಯತನಂ ಏತಂ ಮಮ… ಮನಾಯತನಂ ಏತಂ ಮಮ… ಧಮ್ಮಾಯತನಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ।>
    text <ಚಕ್ಖುಧಾತುಂ ಏತಂ ಮಮ…ಪೇ॰… ರೂಪಧಾತುಂ ಏತಂ ಮಮ… ಚಕ್ಖುವಿಞ್ಞಾಣಧಾತುಂ ಏತಂ ಮಮ… ಸೋತಧಾತುಂ ಏತಂ ಮಮ… ಸದ್ದಧಾತುಂ ಏತಂ ಮಮ… ಸೋತವಿಞ್ಞಾಣಧಾತುಂ ಏತಂ ಮಮ… ಘಾನಧಾತುಂ ಏತಂ ಮಮ… ಗನ್ಧಧಾತುಂ ಏತಂ ಮಮ… ಘಾನವಿಞ್ಞಾಣಧಾತುಂ ಏತಂ ಮಮ… ಜಿವ್ಹಾಧಾತುಂ ಏತಂ ಮಮ… ರಸಧಾತುಂ ಏತಂ ಮಮ… ಜಿವ್ಹಾವಿಞ್ಞಾಣಧಾತುಂ ಏತಂ ಮಮ… ಕಾಯಧಾತುಂ ಏತಂ ಮಮ… ಫೋಟ್ಠಬ್ಬಧಾತುಂ ಏತಂ ಮಮ… ಕಾಯವಿಞ್ಞಾಣಧಾತುಂ ಏತಂ ಮಮ… ಮನೋಧಾತುಂ ಏತಂ ಮಮ… ಧಮ್ಮಧಾತುಂ ಏತಂ ಮಮ… ಮನೋವಿಞ್ಞಾಣಧಾತುಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ।>
    text <ಚಕ್ಖುನ್ದ್ರಿಯಂ ಏತಂ ಮಮ…ಪೇ॰… ಸೋತಿನ್ದ್ರಿಯಂ ಏತಂ ಮಮ… ಘಾನಿನ್ದ್ರಿಯಂ ಏತಂ ಮಮ… ಜಿವ್ಹಿನ್ದ್ರಿಯಂ ಏತಂ ಮಮ… ಕಾಯಿನ್ದ್ರಿಯಂ ಏತಂ ಮಮ… ಮನಿನ್ದ್ರಿಯಂ ಏತಂ ಮಮ… ಜೀವಿತಿನ್ದ್ರಿಯಂ ಏತಂ ಮಮ… ಇತ್ಥಿನ್ದ್ರಿಯಂ ಏತಂ ಮಮ… ಪುರಿಸಿನ್ದ್ರಿಯಂ ಏತಂ ಮಮ… ಸುಖಿನ್ದ್ರಿಯಂ ಏತಂ ಮಮ… ದುಕ್ಖಿನ್ದ್ರಿಯಂ ಏತಂ ಮಮ… ಸೋಮನಸ್ಸಿನ್ದ್ರಿಯಂ ಏತಂ ಮಮ… ದೋಮನಸ್ಸಿನ್ದ್ರಿಯಂ ಏತಂ ಮಮ… ಉಪೇಕ್ಖಿನ್ದ್ರಿಯಂ ಏತಂ ಮಮ… ಸದ್ಧಿನ್ದ್ರಿಯಂ ಏತಂ ಮಮ… ವೀರಿಯಿನ್ದ್ರಿಯಂ ಏತಂ ಮಮ… ಸತಿನ್ದ್ರಿಯಂ ಏತಂ ಮಮ… ಸಮಾಧಿನ್ದ್ರಿಯಂ ಏತಂ ಮಮ… ಪಞ್ಞಿನ್ದ್ರಿಯಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ।>
    text <ಕಾಮಧಾತುಂ ಏತಂ ಮಮ…ಪೇ॰… ರೂಪಧಾತುಂ ಏತಂ ಮಮ… ಅರೂಪಧಾತುಂ ಏತಂ ಮಮ… ಕಾಮಭವಂ ಏತಂ ಮಮ… ರೂಪಭವಂ ಏತಂ ಮಮ… ಅರೂಪಭವಂ ಏತಂ ಮಮ… ಸಞ್ಞಾಭವಂ ಏತಂ ಮಮ… ಅಸಞ್ಞಾಭವಂ ಏತಂ ಮಮ… ನೇವಸಞ್ಞಾನಾಸಞ್ಞಾಭವಂ ಏತಂ ಮಮ… ಏಕವೋಕಾರಭವಂ ಏತಂ ಮಮ… ಚತುವೋಕಾರಭವಂ ಏತಂ ಮಮ… ಪಞ್ಚವೋಕಾರಭವಂ ಏತಂ ಮಮ… ಪಠಮಜ್ಝಾನಂ ಏತಂ ಮಮ… ದುತಿಯಜ್ಝಾನಂ ಏತಂ ಮಮ… ತತಿಯಜ್ಝಾನಂ ಏತಂ ಮಮ… ಚತುತ್ಥಜ್ಝಾನಂ ಏತಂ ಮಮ… ಮೇತ್ತಂ ಚೇತೋವಿಮುತ್ತಿಂ ಏತಂ ಮಮ… ಕರುಣಂ ಚೇತೋವಿಮುತ್ತಿಂ ಏತಂ ಮಮ… ಮುದಿತಂ ಚೇತೋವಿಮುತ್ತಿಂ ಏತಂ ಮಮ… ಉಪೇಕ್ಖಂ ಚೇತೋವಿಮುತ್ತಿಂ ಏತಂ ಮಮ… ಆಕಾಸಾನಞ್ಚಾಯತನಸಮಾಪತ್ತಿಂ ಏತಂ ಮಮ… ವಿಞ್ಞಾಣಞ್ಚಾಯತನಸಮಾಪತ್ತಿಂ ಏತಂ ಮಮ… ಆಕಿಞ್ಚಞ್ಞಾಯತನಸಮಾಪತ್ತಿಂ ಏತಂ ಮಮ… ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ।>
    text <ಅವಿಜ್ಜಂ ಏತಂ ಮಮ…ಪೇ॰… ಸಙ್ಖಾರೇ ಏತಂ ಮಮ… ವಿಞ್ಞಾಣಂ ಏತಂ ಮಮ… ನಾಮರೂಪಂ ಏತಂ ಮಮ… ಸಳಾಯತನಂ ಏತಂ ಮಮ… ಫಸ್ಸಂ ಏತಂ ಮಮ… ವೇದನಂ ಏತಂ ಮಮ… ತಣ್ಹಂ ಏತಂ ಮಮ… ಉಪಾದಾನಂ ಏತಂ ಮಮ… ಭವಂ ಏತಂ ಮಮ … ಜಾತಿಂ ಏತಂ ಮಮ… ಜರಾಮರಣಂ ಏತಂ ಮಮ। ಏಸೋಹಮಸ್ಮಿ। ಏಸೋ ಮೇ ಅತ್ತಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ಏವಂ ಅಭಿನಿವೇಸಪರಾಮಾಸೋ ದಿಟ್ಠಿ।>
    text <೧೨೪>, <ಕತಮಾನಿ ಅಟ್ಠ ದಿಟ್ಠಿಟ್ಠಾನಾನಿ॥ ಖನ್ಧಾಪಿ ದಿಟ್ಠಿಟ್ಠಾನಂ। ಅವಿಜ್ಜಾಪಿ ದಿಟ್ಠಿಟ್ಠಾನಂ। ಫಸ್ಸೋಪಿ ದಿಟ್ಠಿಟ್ಠಾನಂ। ಸಞ್ಞಾಪಿ ದಿಟ್ಠಿಟ್ಠಾನಂ। ವಿತಕ್ಕೋಪಿ ದಿಟ್ಠಿಟ್ಠಾನಂ। ಅಯೋನಿಸೋ ಮನಸಿಕಾರೋಪಿ ದಿಟ್ಠಿಟ್ಠಾನಂ। ಪಾಪಮಿತ್ತೋಪಿ ದಿಟ್ಠಿಟ್ಠಾನಂ। ಪರತೋಘೋಸೋಪಿ ದಿಟ್ಠಿಟ್ಠಾನಂ।>
    text <ಖನ್ಧಾ ಹೇತು ಖನ್ಧಾ ಪಚ್ಚಯೋ ದಿಟ್ಠಿಟ್ಠಾನಂ ಉಪಾದಾಯ ಸಮುಟ್ಠಾನಟ್ಠೇನ ಏವಂ ಖನ್ಧಾಪಿ ದಿಟ್ಠಿಟ್ಠಾನಂ। ಅವಿಜ್ಜಾ ಹೇತು ಅವಿಜ್ಜಾ ಪಚ್ಚಯೋ ದಿಟ್ಠಿಟ್ಠಾನಂ ಉಪಾದಾಯ ಸಮುಟ್ಠಾನಟ್ಠೇನ ಏವಂ ಅವಿಜ್ಜಾಪಿ ದಿಟ್ಠಿಟ್ಠಾನಂ। ಫಸ್ಸೋ ಹೇತು ಫಸ್ಸೋ ಪಚ್ಚಯೋ ದಿಟ್ಠಿಟ್ಠಾನಂ ಉಪಾದಾಯ ಸಮುಟ್ಠಾನಟ್ಠೇನ ಏವಂ ಫಸ್ಸೋಪಿ ದಿಟ್ಠಿಟ್ಠಾನಂ। ಸಞ್ಞಾ ಹೇತು ಸಞ್ಞಾ ಪಚ್ಚಯೋ ದಿಟ್ಠಿಟ್ಠಾನಂ ಉಪಾದಾಯ ಸಮುಟ್ಠಾನಟ್ಠೇನ ಏವಂ ಸಞ್ಞಾಪಿ ದಿಟ್ಠಿಟ್ಠಾನಂ। ವಿತಕ್ಕೋ ಹೇತು ವಿತಕ್ಕೋ ಪಚ್ಚಯೋ ದಿಟ್ಠಿಟ್ಠಾನಂ ಉಪಾದಾಯ। ಸಮುಟ್ಠಾನಟ್ಠೇನ ಏವಂ ವಿತಕ್ಕೋಪಿ ದಿಟ್ಠಿಟ್ಠಾನಂ। ಅಯೋನಿಸೋ ಮನಸಿಕಾರೋ ಹೇತು ಅಯೋನಿಸೋ ಮನಸಿಕಾರೋ ಪಚ್ಚಯೋ ದಿಟ್ಠಿಟ್ಠಾನಂ ಉಪಾದಾಯ ಸಮುಟ್ಠಾನಟ್ಠೇನ ಏವಂ ಅಯೋನಿಸೋ ಮನಸಿಕಾರೋಪಿ ದಿಟ್ಠಿಟ್ಠಾನಂ। ಪಾಪಮಿತ್ತೋ ಹೇತು ಪಾಪಮಿತ್ತೋ ಪಚ್ಚಯೋ ದಿಟ್ಠಿಟ್ಠಾನಂ ಉಪಾದಾಯ। ಸಮುಟ್ಠಾನಟ್ಠೇನ ಏವಂ ಪಾಪಮಿತ್ತೋಪಿ ದಿಟ್ಠಿಟ್ಠಾನಂ। ಪರತೋಘೋಸೋ ಹೇತು ಪರತೋಘೋಸೋ ಪಚ್ಚಯೋ ದಿಟ್ಠಿಟ್ಠಾನಂ ಉಪಾದಾಯ ಸಮುಟ್ಠಾನಟ್ಠೇನ ಏವಂ ಪರತೋಘೋಸೋಪಿ ದಿಟ್ಠಿಟ್ಠಾನಂ। ಇಮಾನಿ ಅಟ್ಠ ದಿಟ್ಠಿಟ್ಠಾನಾನಿ।>
    text <೧೨೫>, <ಕತಮಾನಿ ಅಟ್ಠಾರಸ ದಿಟ್ಠಿಪರಿಯುಟ್ಠಾನಾನಿ॥ ಯಾ ದಿಟ್ಠಿ ದಿಟ್ಠಿಗತಂ। ದಿಟ್ಠಿಗಹನಂ। ದಿಟ್ಠಿಕನ್ತಾರಂ। ದಿಟ್ಠಿವಿಸೂಕಂ। ದಿಟ್ಠಿವಿಪ್ಫನ್ದಿತಂ। ದಿಟ್ಠಿಸಞ್ಞೋಜನಂ। ದಿಟ್ಠಿಸಲ್ಲಂ। ದಿಟ್ಠಿಸಮ್ಬಾಧೋ। ದಿಟ್ಠಿಪಲಿಬೋಧೋ। ದಿಟ್ಠಿಬನ್ಧನಂ। ದಿಟ್ಠಿಪಪಾತೋ। ದಿಟ್ಠಾನುಸಯೋ। ದಿಟ್ಠಿಸನ್ತಾಪೋ। ದಿಟ್ಠಿಪರಿಳಾಹೋ। ದಿಟ್ಠಿಗನ್ಥೋ। ದಿಟ್ಠುಪಾದಾನಂ। ದಿಟ್ಠಾಭಿನಿವೇಸೋ। ದಿಟ್ಠಿಪರಾಮಾಸೋ ಇಮಾನಿ ಅಟ್ಠಾರಸ ದಿಟ್ಠಿಪರಿಯುಟ್ಠಾನಾನಿ।>
    text <೧೨೬>, <ಕತಮಾ ಸೋಳಸ ದಿಟ್ಠಿಯೋ॥ ಅಸ್ಸಾದದಿಟ್ಠಿ। ಅತ್ತಾನುದಿಟ್ಠಿ। ಮಿಚ್ಛಾದಿಟ್ಠಿ। ಸಕ್ಕಾಯದಿಟ್ಠಿ। ಸಕ್ಕಾಯವತ್ಥುಕಾ ಸಸ್ಸತದಿಟ್ಠಿ। ಸಕ್ಕಾಯವತ್ಥುಕಾ ಉಚ್ಛೇದದಿಟ್ಠಿ। ಅನ್ತಗ್ಗಾಹಿಕಾದಿಟ್ಠಿ। ಪುಬ್ಬನ್ತಾನುದಿಟ್ಠಿ। ಅಪರನ್ತಾನುದಿಟ್ಠಿ। ಸಞ್ಞೋಜನಿಕಾ ದಿಟ್ಠಿ। ಅಹನ್ತಿ ಮಾನವಿನಿಬನ್ಧಾ ದಿಟ್ಠಿ। ಮಮನ್ತಿ ಮಾನವಿನಿಬನ್ಧಾ ದಿಟ್ಠಿ। ಅತ್ತವಾದಪಟಿಸಂಯುತ್ತಾ ದಿಟ್ಠಿ। ಲೋಕವಾದಪಟಿಸಂಯುತ್ತಾ ದಿಟ್ಠಿ। ಭವದಿಟ್ಠಿ। ವಿಭವದಿಟ್ಠಿ ಇಮಾ ಸೋಳಸ ದಿಟ್ಠಿಯೋ।>
    text <೧೨೭>, <ಕತಮೇ ತೀಣಿ ಸತಂ ದಿಟ್ಠಾಭಿನಿವೇಸಾ॥ ಅಸ್ಸಾದದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥ ಅತ್ತಾನುದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥ ಮಿಚ್ಛಾದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥ ಸಕ್ಕಾಯದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥ ಸಕ್ಕಾಯವತ್ಥುಕಾಯ ಸಸ್ಸತದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥ ಸಕ್ಕಾಯವತ್ಥುಕಾಯ ಉಚ್ಛೇದದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥ ಅನ್ತಗ್ಗಾಹಿಕಾಯ ದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥ ಪುಬ್ಬನ್ತಾನುದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥ ಅಪರನ್ತಾನುದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥ ಸಞ್ಞೋಜನಿಕಾಯ ದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥ ಅಹನ್ತಿ ಮಾನವಿನಿಬನ್ಧಾಯ ದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥ ಮಮನ್ತಿ ಮಾನವಿನಿಬನ್ಧಾಯ ದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥ ಅತ್ತವಾದಪಟಿಸಂಯುತ್ತಾಯ ದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥ ಲೋಕವಾದಪಟಿಸಂಯುತ್ತಾಯ ದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥ ಭವದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥ ವಿಭವದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥>
    text <ಅಸ್ಸಾದದಿಟ್ಠಿಯಾ ಪಞ್ಚತಿಂಸಾಯ ಆಕಾರೇಹಿ ಅಭಿನಿವೇಸೋ ಹೋತಿ। ಅತ್ತಾನುದಿಟ್ಠಿಯಾ ವೀಸತಿಯಾ ಆಕಾರೇಹಿ ಅಭಿನಿವೇಸೋ ಹೋತಿ। ಮಿಚ್ಛಾದಿಟ್ಠಿಯಾ ದಸಹಾಕಾರೇಹಿ ಅಭಿನಿವೇಸೋ ಹೋತಿ। ಸಕ್ಕಾಯದಿಟ್ಠಿಯಾ ವೀಸತಿಯಾ ಆಕಾರೇಹಿ ಅಭಿನಿವೇಸೋ ಹೋತಿ। ಸಕ್ಕಾಯವತ್ಥುಕಾಯ ಸಸ್ಸತದಿಟ್ಠಿಯಾ ಪನ್ನರಸಹಿ ಆಕಾರೇಹಿ ಅಭಿನಿವೇಸೋ ಹೋತಿ। ಸಕ್ಕಾಯವತ್ಥುಕಾಯ ಉಚ್ಛೇದದಿಟ್ಠಿಯಾ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ। ಅನ್ತಗ್ಗಾಹಿಕಾಯ ದಿಟ್ಠಿಯಾ ಪಞ್ಞಾಸಾಯ ಆಕಾರೇಹಿ ಅಭಿನಿವೇಸೋ ಹೋತಿ। ಪುಬ್ಬನ್ತಾನುದಿಟ್ಠಿಯಾ ಅಟ್ಠಾರಸಹಿ ಆಕಾರೇಹಿ ಅಭಿನಿವೇಸೋ ಹೋತಿ। ಅಪರನ್ತಾನುದಿಟ್ಠಿಯಾ ಚತುಚತ್ತಾಲೀಸಾಯ ಆಕಾರೇಹಿ ಅಭಿನಿವೇಸೋ ಹೋತಿ। ಸಞ್ಞೋಜನಿಕಾಯ ದಿಟ್ಠಿಯಾ ಅಟ್ಠಾರಸಹಿ ಆಕಾರೇಹಿ ಅಭಿನಿವೇಸೋ ಹೋತಿ। ಅಹನ್ತಿ ಮಾನವಿನಿಬನ್ಧಾಯ ದಿಟ್ಠಿಯಾ ಅಟ್ಠಾರಸಹಿ ಆಕಾರೇಹಿ ಅಭಿನಿವೇಸೋ ಹೋತಿ। ಮಮನ್ತಿ ಮಾನವಿನಿಬನ್ಧಾಯ ದಿಟ್ಠಿಯಾ ಅಟ್ಠಾರಸಹಿ ಆಕಾರೇಹಿ ಅಭಿನಿವೇಸೋ ಹೋತಿ। ಅತ್ತವಾದಪಟಿಸಂಯುತ್ತಾಯ ದಿಟ್ಠಿಯಾ ವೀಸತಿಯಾ ಆಕಾರೇಹಿ ಅಭಿನಿವೇಸೋ ಹೋತಿ। ಲೋಕವಾದಪಟಿಸಂಯುತ್ತಾಯ ದಿಟ್ಠಿಯಾ ಅಟ್ಠಹಿ ಆಕಾರೇಹಿ ಅಭಿನಿವೇಸೋ ಹೋತಿ। ಭವದಿಟ್ಠಿಯಾ ಏಕೇನ ಆಕಾರೇನ ಅಭಿನಿವೇಸೋ ಹೋತಿ। ವಿಭವದಿಟ್ಠಿಯಾ ಏಕೇನ ಆಕಾರೇನ ಅಭಿನಿವೇಸೋ ಹೋತಿ।>
    text <೧॥ ಅಸ್ಸಾದದಿಟ್ಠಿನಿದ್ದೇಸೋ>
      text <೧೨೮>, <ಅಸ್ಸಾದದಿಟ್ಠಿಯಾ ಕತಮೇಹಿ ಪಞ್ಚತಿಂಸಾಯ ಆಕಾರೇಹಿ ಅಭಿನಿವೇಸೋ ಹೋತಿ॥ ಯಂ ರೂಪಂ ಪಟಿಚ್ಚ ಉಪ್ಪಜ್ಜತಿ ಸುಖಂ ಸೋಮನಸ್ಸಂ। ಅಯಂ ರೂಪಸ್ಸ ಅಸ್ಸಾದೋತಿ ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ಅಸ್ಸಾದೋ। ಅಸ್ಸಾದೋ ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞೋ ಅಸ್ಸಾದೋ। ಯಾ ಚ ದಿಟ್ಠಿ ಯೋ ಚ ಅಸ್ಸಾದೋ ಅಯಂ ವುಚ್ಚತಿ ಅಸ್ಸಾದದಿಟ್ಠಿ।>
      text <ಅಸ್ಸಾದದಿಟ್ಠಿ ಮಿಚ್ಛಾದಿಟ್ಠಿ ದಿಟ್ಠಿವಿಪತ್ತಿ। ತಾಯ ದಿಟ್ಠಿವಿಪತ್ತಿಯಾ ಸಮನ್ನಾಗತೋ ಪುಗ್ಗಲೋ ದಿಟ್ಠಿವಿಪನ್ನೋ। ದಿಟ್ಠಿವಿಪನ್ನೋ ಪುಗ್ಗಲೋ ನ ಸೇವಿತಬ್ಬೋ ನ ಭಜಿತಬ್ಬೋ ನ ಪಯಿರುಪಾಸಿತಬ್ಬೋ। ತಂ ಕಿಸ್ಸ ಹೇತು॥ ದಿಟ್ಠಿ ಹಿಸ್ಸ ಪಾಪಿಕಾ। ಯೋ ದಿಟ್ಠಿಯಾ ರಾಗೋ। ಸೋ ನ ದಿಟ್ಠಿ। ದಿಟ್ಠಿ ನ ರಾಗೋ। ಅಞ್ಞಾ ದಿಟ್ಠಿ। ಅಞ್ಞೋ ರಾಗೋ। ಯಾ ಚ ದಿಟ್ಠಿ ಯೋ ಚ ರಾಗೋ ಅಯಂ ವುಚ್ಚತಿ ದಿಟ್ಠಿರಾಗೋ। ತಾಯ ಚ ದಿಟ್ಠಿಯಾ ತೇನ ಚ ರಾಗೇನ ಸಮನ್ನಾಗತೋ ಪುಗ್ಗಲೋ ದಿಟ್ಠಿರಾಗರತ್ತೋ। ದಿಟ್ಠಿರಾಗರತ್ತೇ ಪುಗ್ಗಲೇ ದಿನ್ನಂ ದಾನಂ ನ ಮಹಪ್ಫಲಂ ಹೋತಿ ನ ಮಹಾನಿಸಂಸಂ। ತಂ ಕಿಸ್ಸ ಹೇತು॥ ದಿಟ್ಠಿ ಹಿಸ್ಸ ಪಾಪಿಕಾ ಅಸ್ಸಾದದಿಟ್ಠಿ ಮಿಚ್ಛಾದಿಟ್ಠಿ।>
      text <ಮಿಚ್ಛಾದಿಟ್ಠಿಕಸ್ಸ ಪುರಿಸಪುಗ್ಗಲಸ್ಸ ದ್ವೇವ ಗತಿಯೋ ನಿರಯೋ ವಾ ತಿರಚ್ಛಾನಯೋನಿ ವಾ। ಮಿಚ್ಛಾದಿಟ್ಠಿಕಸ್ಸ ಪುರಿಸಪುಗ್ಗಲಸ್ಸ ಯಞ್ಚೇವ ಕಾಯಕಮ್ಮಂ ಯಥಾದಿಟ್ಠಿ ಸಮತ್ತಂ ಸಮಾದಿನ್ನಂ। ಯಞ್ಚ ವಚೀಕಮ್ಮಂ…ಪೇ॰… ಯಞ್ಚ ಮನೋಕಮ್ಮಂ ಯಥಾದಿಟ್ಠಿ ಸಮತ್ತಂ ಸಮಾದಿನ್ನಂ। ಯಾ ಚ ಚೇತನಾ ಯಾ ಚ ಪತ್ಥನಾ ಯೋ ಚ ಪಣಿಧಿ ಯೇ ಚ ಸಙ್ಖಾರಾ। ಸಬ್ಬೇ ತೇ ಧಮ್ಮಾ ಅನಿಟ್ಠಾಯ ಅಕನ್ತಾಯ ಅಮನಾಪಾಯ ಅಹಿತಾಯ ದುಕ್ಖಾಯ ಸಂವತ್ತನ್ತಿ। ತಂ ಕಿಸ್ಸ ಹೇತು॥ ದಿಟ್ಠಿ ಹಿಸ್ಸ ಪಾಪಿಕಾ। ಸೇಯ್ಯಥಾಪಿ ನಿಮ್ಬಬೀಜಂ ವಾ ಕೋಸಾತಕೀಬೀಜಂ ವಾ ತಿತ್ತಕಾಲಾಬುಬೀಜಂ ವಾ ಅಲ್ಲಾಯ ಪಥವಿಯಾ ನಿಕ್ಖಿತ್ತಂ ಯಂ ಚೇವ ಪಥವಿರಸಂ ಉಪಾದಿಯತಿ। ಯಞ್ಚ ಆಪೋರಸಂ ಉಪಾದಿಯತಿ। ಸಬ್ಬಂ ತಂ ತಿತ್ತಕತ್ತಾಯ ಕಟುಕತ್ತಾಯ ಅಸಾತತ್ತಾಯ ಸಂವತ್ತತಿ। ತಂ ಕಿಸ್ಸ ಹೇತು॥ ಬೀಜಂ ಹಿಸ್ಸ ಪಾಪಿಕಂ। ಏವಮೇವಂ ಮಿಚ್ಛಾದಿಟ್ಠಿಕಸ್ಸ ಪುರಿಸಪುಗ್ಗಲಸ್ಸ ಯಞ್ಚೇವ ಕಾಯಕಮ್ಮಂ ಯಥಾದಿಟ್ಠಿ ಸಮತ್ತಂ ಸಮಾದಿನ್ನಂ। ಯಞ್ಚ ವಚೀಕಮ್ಮಂ…ಪೇ॰… ಯಞ್ಚ ಮನೋಕಮ್ಮಂ ಯಥಾದಿಟ್ಠಿ ಸಮತ್ತಂ ಸಮಾದಿನ್ನಂ। ಯಾ ಚ ಚೇತನಾ ಯಾ ಚ ಪತ್ಥನಾ ಯೋ ಚ ಪಣಿಧಿ ಯೇ ಚ ಸಙ್ಖಾರಾ। ಸಬ್ಬೇ ತೇ ಧಮ್ಮಾ ಅನಿಟ್ಠಾಯ ಅಕನ್ತಾಯ ಅಮನಾಪಾಯ ಅಹಿತಾಯ ದುಕ್ಖಾಯ ಸಂವತ್ತನ್ತಿ। ತಂ ಕಿಸ್ಸ ಹೇತು॥ ದಿಟ್ಠಿ ಹಿಸ್ಸ ಪಾಪಿಕಾ ಅಸ್ಸಾದದಿಟ್ಠಿ ಮಿಚ್ಛಾದಿಟ್ಠಿ।>
      text <ಮಿಚ್ಛಾದಿಟ್ಠಿ ದಿಟ್ಠಿಗತಂ। ದಿಟ್ಠಿಗಹನಂ। ದಿಟ್ಠಿಕನ್ತಾರಂ। ದಿಟ್ಠಿವಿಸೂಕಂ। ದಿಟ್ಠಿವಿಪ್ಫನ್ದಿತಂ। ದಿಟ್ಠಿಸಞ್ಞೋಜನಂ। ದಿಟ್ಠಿಸಲ್ಲಂ। ದಿಟ್ಠಿಸಮ್ಬಾಧೋ। ದಿಟ್ಠಿಪಲಿಬೋಧೋ। ದಿಟ್ಠಿಬನ್ಧನಂ। ದಿಟ್ಠಿಪಪಾತೋ। ದಿಟ್ಠಾನುಸಯೋ। ದಿಟ್ಠಿಸನ್ತಾಪೋ। ದಿಟ್ಠಿಪರಿಳಾಹೋ। ದಿಟ್ಠಿಗನ್ಥೋ। ದಿಟ್ಠುಪಾದಾನಂ। ದಿಟ್ಠಾಭಿನಿವೇಸೋ। ದಿಟ್ಠಿಪರಾಮಾಸೋ ಇಮೇಹಿ ಅಟ್ಠಾರಸಹಿ ಆಕಾರೇಹಿ ಪರಿಯುಟ್ಠಿತಚಿತ್ತಸ್ಸ ಸಞ್ಞೋಗೋ।>
      text <೧೨೯>, <ಅತ್ಥಿ ಸಞ್ಞೋಜನಾನಿ ಚೇವ ದಿಟ್ಠಿಯೋ ಚ। ಅತ್ಥಿ ಸಞ್ಞೋಜನಾನಿ ನ ಚ ದಿಟ್ಠಿಯೋ। ಕತಮಾನಿ ಸಞ್ಞೋಜನಾನಿ ಚೇವ ದಿಟ್ಠಿಯೋ ಚ॥ ಸಕ್ಕಾಯದಿಟ್ಠಿ। ಸೀಲಬ್ಬತಪರಾಮಾಸೋ ಇಮಾನಿ ಸಞ್ಞೋಜನಾನಿ ಚೇವ ದಿಟ್ಠಿಯೋ ಚ। ಕತಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ॥ ಕಾಮರಾಗಸಞ್ಞೋಜನಂ। ಪಟಿಘಸಞ್ಞೋಜನಂ। ಮಾನಸಞ್ಞೋಜನಂ। ವಿಚಿಕಿಚ್ಛಾಸಞ್ಞೋಜನಂ। ಭವರಾಗಸಞ್ಞೋಜನಂ। ಇಸ್ಸಾಸಞ್ಞೋಜನಂ। ಮಚ್ಛರಿಯಸಞ್ಞೋಜನಂ। ಅನುನಯಸಞ್ಞೋಜನಂ। ಅವಿಜ್ಜಾಸಞ್ಞೋಜನಂ ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ।>
      text <ಯಂ ವೇದನಂ ಪಟಿಚ್ಚ…ಪೇ॰… ಯಂ ಸಞ್ಞಂ ಪಟಿಚ್ಚ…ಪೇ॰… ಯಂ ಸಙ್ಖಾರೇ ಪಟಿಚ್ಚ…ಪೇ॰… ಯಂ ವಿಞ್ಞಾಣಂ ಪಟಿಚ್ಚ… ಯಂ ಚಕ್ಖುಂ ಪಟಿಚ್ಚ… ಯಂ ಸೋತಂ ಪಟಿಚ್ಚ… ಯಂ ಘಾನಂ ಪಟಿಚ್ಚ… ಯಂ ಜಿವ್ಹಂ ಪಟಿಚ್ಚ… ಯಂ ಕಾಯಂ ಪಟಿಚ್ಚ… ಯಂ ಮನಂ ಪಟಿಚ್ಚ… ಯಂ ರೂಪೇ ಪಟಿಚ್ಚ… ಯಂ ಸದ್ದೇ ಪಟಿಚ್ಚ… ಯಂ ಗನ್ಧೇ ಪಟಿಚ್ಚ … ಯಂ ರಸೇ ಪಟಿಚ್ಚ… ಯಂ ಫೋಟ್ಠಬ್ಬೇ ಪಟಿಚ್ಚ… ಯಂ ಧಮ್ಮೇ ಪಟಿಚ್ಚ… ಯಂ ಚಕ್ಖುವಿಞ್ಞಾಣಂ ಪಟಿಚ್ಚ… ಯಂ ಸೋತವಿಞ್ಞಾಣಂ ಪಟಿಚ್ಚ… ಯಂ ಘಾನವಿಞ್ಞಾಣಂ ಪಟಿಚ್ಚ… ಯಂ ಜಿವ್ಹಾವಿಞ್ಞಾಣಂ ಪಟಿಚ್ಚ… ಯಂ ಕಾಯವಿಞ್ಞಾಣಂ ಪಟಿಚ್ಚ… ಯಂ ಮನೋವಿಞ್ಞಾಣಂ ಪಟಿಚ್ಚ … ಯಂ ಚಕ್ಖುಸಮ್ಫಸ್ಸಂ ಪಟಿಚ್ಚ… ಯಂ ಸೋತಸಮ್ಫಸ್ಸಂ ಪಟಿಚ್ಚ… ಯಂ ಘಾನಸಮ್ಫಸ್ಸಂ ಪಟಿಚ್ಚ… ಯಂ ಜಿವ್ಹಾಸಮ್ಫಸ್ಸಂ ಪಟಿಚ್ಚ… ಯಂ ಕಾಯಸಮ್ಫಸ್ಸಂ ಪಟಿಚ್ಚ… ಯಂ ಮನೋಸಮ್ಫಸ್ಸಂ ಪಟಿಚ್ಚ… ಯಂ ಚಕ್ಖುಸಮ್ಫಸ್ಸಜಂ ವೇದನಂ ಪಟಿಚ್ಚ… ಯಂ ಸೋತಸಮ್ಫಸ್ಸಜಂ ವೇದನಂ ಪಟಿಚ್ಚ… ಯಂ ಘಾನಸಮ್ಫಸ್ಸಜಂ ವೇದನಂ ಪಟಿಚ್ಚ… ಯಂ ಜಿವ್ಹಾಸಮ್ಫಸ್ಸಜಂ ವೇದನಂ ಪಟಿಚ್ಚ… ಯಂ ಕಾಯಸಮ್ಫಸ್ಸಜಂ ವೇದನಂ ಪಟಿಚ್ಚ… ಯಂ ಮನೋಸಮ್ಫಸ್ಸಜಂ ವೇದನಂ ಪಟಿಚ್ಚ ಉಪ್ಪಜ್ಜತಿ ಸುಖಂ ಸೋಮನಸ್ಸಂ। ಅಯಂ ಮನೋಸಮ್ಫಸ್ಸಜಾಯ ವೇದನಾಯ ಅಸ್ಸಾದೋತಿ ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ಅಸ್ಸಾದೋ। ಅಸ್ಸಾದೋ ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞೋ ಅಸ್ಸಾದೋ। ಯಾ ಚ ದಿಟ್ಠಿ ಯೋ ಚ ಅಸ್ಸಾದೋ ಅಯಂ ವುಚ್ಚತಿ ಅಸ್ಸಾದದಿಟ್ಠಿ।>
      text <ಅಸ್ಸಾದದಿಟ್ಠಿ ಮಿಚ್ಛಾದಿಟ್ಠಿ ದಿಟ್ಠಿವಿಪತ್ತಿ। ತಾಯ ದಿಟ್ಠಿವಿಪತ್ತಿಯಾ ಸಮನ್ನಾಗತೋ ಪುಗ್ಗಲೋ ದಿಟ್ಠಿವಿಪನ್ನೋ। ದಿಟ್ಠಿವಿಪನ್ನೋ ಪುಗ್ಗಲೋ ನ ಸೇವಿತಬ್ಬೋ ನ ಭಜಿತಬ್ಬೋ ನ ಪಯಿರುಪಾಸಿತಬ್ಬೋ। ತಂ ಕಿಸ್ಸ ಹೇತು॥ ದಿಟ್ಠಿ ಹಿಸ್ಸ ಪಾಪಿಕಾ। ಯೋ ದಿಟ್ಠಿಯಾ ರಾಗೋ। ಸೋ ನ ದಿಟ್ಠಿ। ದಿಟ್ಠಿ ನ ರಾಗೋ। ಅಞ್ಞಾ ದಿಟ್ಠಿ। ಅಞ್ಞೋ ರಾಗೋ। ಯಾ ಚ ದಿಟ್ಠಿ ಯೋ ಚ ರಾಗೋ। ಅಯಂ ವುಚ್ಚತಿ ದಿಟ್ಠಿರಾಗೋ। ತಾಯ ಚ ದಿಟ್ಠಿಯಾ ತೇನ ಚ ರಾಗೇನ ಸಮನ್ನಾಗತೋ ಪುಗ್ಗಲೋ ದಿಟ್ಠಿರಾಗರತ್ತೋ। ದಿಟ್ಠಿರಾಗರತ್ತೇ ಪುಗ್ಗಲೇ ದಿನ್ನಂ ದಾನಂ ನ ಮಹಪ್ಫಲಂ ಹೋತಿ ನ ಮಹಾನಿಸಂಸಂ। ತಂ ಕಿಸ್ಸ ಹೇತು॥ ದಿಟ್ಠಿ ಹಿಸ್ಸ ಪಾಪಿಕಾ ಅಸ್ಸಾದದಿಟ್ಠಿ ಮಿಚ್ಛಾದಿಟ್ಠಿ।>
      text <ಮಿಚ್ಛಾದಿಟ್ಠಿಕಸ್ಸ ಪುರಿಸಪುಗ್ಗಲಸ್ಸ ದ್ವೇವ ಗತಿಯೋ ನಿರಯೋ ವಾ ತಿರಚ್ಛಾನಯೋನಿ ವಾ। ಮಿಚ್ಛಾದಿಟ್ಠಿಕಸ್ಸ ಪುರಿಸಪುಗ್ಗಲಸ್ಸ ಯಞ್ಚೇವ ಕಾಯಕಮ್ಮಂ ಯಥಾದಿಟ್ಠಿ ಸಮತ್ತಂ ಸಮಾದಿನ್ನಂ। ಯಞ್ಚ ವಚೀಕಮ್ಮಂ…ಪೇ॰… ಯಞ್ಚ ಮನೋಕಮ್ಮಂ ಯಥಾದಿಟ್ಠಿ ಸಮತ್ತಂ ಸಮಾದಿನ್ನಂ। ಯಾ ಚ ಚೇತನಾ ಯಾ ಚ ಪತ್ಥನಾ ಯೋ ಚ ಪಣಿಧಿ ಯೇ ಚ ಸಙ್ಖಾರಾ। ಸಬ್ಬೇ ತೇ ಧಮ್ಮಾ ಅನಿಟ್ಠಾಯ ಅಕನ್ತಾಯ ಅಮನಾಪಾಯ ಅಹಿತಾಯ ದುಕ್ಖಾಯ ಸಂವತ್ತನ್ತಿ। ತಂ ಕಿಸ್ಸ ಹೇತು॥ ದಿಟ್ಠಿ ಹಿಸ್ಸ ಪಾಪಿಕಾ। ಸೇಯ್ಯಥಾಪಿ ನಿಮ್ಬಬೀಜಂ ವಾ ಕೋಸಾತಕೀಬೀಜಂ ವಾ ತಿತ್ತಕಾಲಾಬುಬೀಜಂ ವಾ ಅಲ್ಲಾಯ ಪಥವಿಯಾ ನಿಕ್ಖಿತ್ತಂ ಯಞ್ಚೇವ ಪಥವಿರಸಂ ಉಪಾದಿಯತಿ ಯಞ್ಚ ಆಪೋರಸಂ ಉಪಾದಿಯತಿ। ಸಬ್ಬಂ ತಂ ತಿತ್ತಕತ್ತಾಯ ಕಟುಕತ್ತಾಯ ಅಸಾತತ್ತಾಯ ಸಂವತ್ತತಿ। ತಂ ಕಿಸ್ಸ ಹೇತು॥ ಬೀಜಂ ಹಿಸ್ಸ ಪಾಪಿಕಂ। ಏವಮೇವಂ ಮಿಚ್ಛಾದಿಟ್ಠಿಕಸ್ಸ ಪುರಿಸಪುಗ್ಗಲಸ್ಸ ಯಞ್ಚೇವ ಕಾಯಕಮ್ಮಂ ಯಥಾದಿಟ್ಠಿ ಸಮತ್ತಂ ಸಮಾದಿನ್ನಂ ಯಞ್ಚ ವಚೀಕಮ್ಮಂ…ಪೇ॰… ಯಞ್ಚ ಮನೋಕಮ್ಮಂ ಯಥಾದಿಟ್ಠಿ ಸಮತ್ತಂ ಸಮಾದಿನ್ನಂ। ಯಾ ಚ ಚೇತನಾ ಯಾ ಚ ಪತ್ಥನಾ ಯೋ ಚ ಪಣಿಧಿ ಯೇ ಚ ಸಙ್ಖಾರಾ। ಸಬ್ಬೇ ತೇ ಧಮ್ಮಾ ಅನಿಟ್ಠಾಯ ಅಕನ್ತಾಯ ಅಮನಾಪಾಯ ಅಹಿತಾಯ ದುಕ್ಖಾಯ ಸಂವತ್ತನ್ತಿ। ತಂ ಕಿಸ್ಸ ಹೇತು॥ ದಿಟ್ಠಿ ಹಿಸ್ಸ ಪಾಪಿಕಾ ಅಸ್ಸಾದದಿಟ್ಠಿ ಮಿಚ್ಛಾದಿಟ್ಠಿ।>
      text <ಮಿಚ್ಛಾದಿಟ್ಠಿ ದಿಟ್ಠಿಗತಂ ದಿಟ್ಠಿಗಹನಂ…ಪೇ॰… ದಿಟ್ಠಾಭಿನಿವೇಸೋ ದಿಟ್ಠಿಪರಾಮಾಸೋ ಇಮೇಹಿ ಅಟ್ಠಾರಸಹಿ ಆಕಾರೇಹಿ ಪರಿಯುಟ್ಠಿತಚಿತ್ತಸ್ಸ ಸಞ್ಞೋಗೋ।>
      text <ಅತ್ಥಿ ಸಞ್ಞೋಜನಾನಿ ಚೇವ ದಿಟ್ಠಿಯೋ ಚ। ಅತ್ಥಿ ಸಞ್ಞೋಜನಾನಿ ನ ಚ ದಿಟ್ಠಿಯೋ। ಕತಮಾನಿ ಸಞ್ಞೋಜನಾನಿ ಚೇವ ದಿಟ್ಠಿಯೋ ಚ॥ ಸಕ್ಕಾಯದಿಟ್ಠಿ। ಸೀಲಬ್ಬತಪರಾಮಾಸೋ ಇಮಾನಿ ಸಞ್ಞೋಜನಾನಿ ಚೇವ ದಿಟ್ಠಿಯೋ ಚ। ಕತಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ॥ ಕಾಮರಾಗಸಞ್ಞೋಜನಂ। ಪಟಿಘಸಞ್ಞೋಜನಂ। ಮಾನಸಞ್ಞೋಜನಂ। ವಿಚಿಕಿಚ್ಛಾಸಞ್ಞೋಜನಂ। ಭವರಾಗಸಞ್ಞೋಜನಂ। ಇಸ್ಸಾಸಞ್ಞೋಜನಂ। ಮಚ್ಛರಿಯಸಞ್ಞೋಜನಂ। ಅನುನಯಸಞ್ಞೋಜನಂ। ಅವಿಜ್ಜಾಸಞ್ಞೋಜನಂ ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಅಸ್ಸಾದದಿಟ್ಠಿಯಾ ಇಮೇಹಿ ಪಞ್ಚತಿಂಸಾಯ ಆಕಾರೇಹಿ ಅಭಿನಿವೇಸೋ ಹೋತಿ।>
      stand <ಅಸ್ಸಾದದಿಟ್ಠಿನಿದ್ದೇಸೋ ಪಠಮೋ।>
    text <೨॥ ಅತ್ತಾನುದಿಟ್ಠಿನಿದ್ದೇಸೋ>
      text <೧೩೦>, <ಅತ್ತಾನುದಿಟ್ಠಿಯಾ ಕತಮೇಹಿ ವೀಸತಿಯಾ ಆಕಾರೇಹಿ ಅಭಿನಿವೇಸೋ ಹೋತಿ॥ ಇಧ ಅಸ್ಸುತವಾ ಪುಥುಜ್ಜನೋ ಅರಿಯಾನಂ ಅದಸ್ಸಾವೀ ಅರಿಯಧಮ್ಮಸ್ಸ ಅಕೋವಿದೋ ಅರಿಯಧಮ್ಮೇ ಅವಿನೀತೋ। ಸಪ್ಪುರಿಸಾನಂ ಅದಸ್ಸಾವೀ ಸಪ್ಪುರಿಸಧಮ್ಮಸ್ಸ ಅಕೋವಿದೋ ಸಪ್ಪುರಿಸಧಮ್ಮೇ ಅವಿನೀತೋ ರೂಪಂ ಅತ್ತತೋ ಸಮನುಪಸ್ಸತಿ ರೂಪವನ್ತಂ ವಾ ಅತ್ತಾನಂ ಅತ್ತನಿ ವಾ ರೂಪಂ ರೂಪಸ್ಮಿಂ ವಾ ಅತ್ತಾನಂ। ವೇದನಂ…ಪೇ॰… ಸಞ್ಞಂ…ಪೇ॰… ಸಙ್ಖಾರೇ…ಪೇ॰… ವಿಞ್ಞಾಣಂ ಅತ್ತತೋ ಸಮನುಪಸ್ಸತಿ ವಿಞ್ಞಾಣವನ್ತಂ ವಾ ಅತ್ತಾನಂ ಅತ್ತನಿ ವಾ ವಿಞ್ಞಾಣಂ ವಿಞ್ಞಾಣಸ್ಮಿಂ ವಾ ಅತ್ತಾನಂ।>
      text <೧೩೧>, <ಕಥಂ ರೂಪಂ ಅತ್ತತೋ ಸಮನುಪಸ್ಸತಿ॥ ಇಧೇಕಚ್ಚೋ ಪಥವೀಕಸಿಣಂ ಅತ್ತತೋ ಸಮನುಪಸ್ಸತಿ ಯಂ ಪಥವೀಕಸಿಣಂ। ಸೋ ಅಹಂ। ಯೋ ಅಹಂ। ತಂ ಪಥವೀಕಸಿಣನ್ತಿ। ಪಥವೀಕಸಿಣಞ್ಚ ಅತ್ತಞ್ಚ ಅದ್ವಯಂ ಸಮನುಪಸ್ಸತಿ। ಸೇಯ್ಯಥಾಪಿ ತೇಲಪ್ಪದೀಪಸ್ಸ ಝಾಯತೋ ಯಾ ಅಚ್ಚಿ ಸೋ ವಣ್ಣೋ। ಯೋ ವಣ್ಣೋ ಸಾ ಅಚ್ಚೀತಿ ಅಚ್ಚಿಞ್ಚ ವಣ್ಣಞ್ಚ ಅದ್ವಯಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ಪಥವೀಕಸಿಣಂ ಅತ್ತತೋ ಸಮನುಪಸ್ಸತಿ ಯಂ ಪಥವೀಕಸಿಣಂ। ಸೋ ಅಹಂ। ಯೋ ಅಹಂ। ತಂ ಪಥವೀಕಸಿಣನ್ತಿ। ಪಥವೀಕಸಿಣಞ್ಚ ಅತ್ತಞ್ಚ ಅದ್ವಯಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ರೂಪವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ ದಿಟ್ಠಿವಿಪತ್ತಿ…ಪೇ॰… ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ। ಮಿಚ್ಛಾದಿಟ್ಠಿಕಸ್ಸ ಪುರಿಸಪುಗ್ಗಲಸ್ಸ ದ್ವೇವ ಗತಿಯೋ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ।>
      text <ಇಧೇಕಚ್ಚೋ ಆಪೋಕಸಿಣಂ… ತೇಜೋಕಸಿಣಂ… ವಾಯೋಕಸಿಣಂ… ನೀಲಕಸಿಣಂ… ಪೀತಕಸಿಣಂ… ಲೋಹಿತಕಸಿಣಂ… ಓದಾತಕಸಿಣಂ ಅತ್ತತೋ ಸಮನುಪಸ್ಸತಿ ಯಂ ಓದಾತಕಸಿಣಂ। ಸೋ ಅಹಂ। ಯೋ ಅಹಂ। ತಂ ಓದಾತಕಸಿಣನ್ತಿ। ಓದಾತಕಸಿಣಞ್ಚ ಅತ್ತಞ್ಚ ಅದ್ವಯಂ ಸಮನುಪಸ್ಸತಿ। ಸೇಯ್ಯಥಾಪಿ ತೇಲಪ್ಪದೀಪಸ್ಸ ಝಾಯತೋ ಯಾ ಅಚ್ಚಿ। ಸೋ ವಣ್ಣೋ। ಯೋ ವಣ್ಣೋ। ಸಾ ಅಚ್ಚೀತಿ ಅಚ್ಚಿಞ್ಚ ವಣ್ಣಞ್ಚ ಅದ್ವಯಂ ಸಮನುಪಸ್ಸತಿ। ಏವಮೇವ ಇಧೇಕಚ್ಚೋ…ಪೇ॰… ಓದಾತಕಸಿಣಞ್ಚ ಅತ್ತಞ್ಚ ಅದ್ವಯಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ರೂಪವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ ದಿಟ್ಠಿವಿಪತ್ತಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ರೂಪಂ ಅತ್ತತೋ ಸಮನುಪಸ್ಸತಿ।>
      text <ಕಥಂ ರೂಪವನ್ತಂ ಅತ್ತಾನಂ ಸಮನುಪಸ್ಸತಿ॥ ಇಧೇಕಚ್ಚೋ ವೇದನಂ… ಸಞ್ಞಂ… ಸಙ್ಖಾರೇ… ವಿಞ್ಞಾಣಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮಿನಾ ರೂಪೇನ ರೂಪವಾತಿ। ರೂಪವನ್ತಂ ಅತ್ತಾನಂ ಸಮನುಪಸ್ಸತಿ। ಸೇಯ್ಯಥಾಪಿ ರುಕ್ಖೋ ಛಾಯಾಸಮ್ಪನ್ನೋ ಅಸ್ಸ। ತಮೇನಂ ಪುರಿಸೋ ಏವಂ ವದೇಯ್ಯ ಅಯಂ ರುಕ್ಖೋ। ಅಯಂ ಛಾಯಾ। ಅಞ್ಞೋ ರುಕ್ಖೋ। ಅಞ್ಞಾ ಛಾಯಾ। ಸೋ ಖೋ ಪನಾಯಂ ರುಕ್ಖೋ ಇಮಾಯ ಛಾಯಾಯ ಛಾಯಾವಾತಿ। ಛಾಯಾವನ್ತಂ ರುಕ್ಖಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ವೇದನಂ…ಪೇ॰… ಸಞ್ಞಂ… ಸಙ್ಖಾರೇ… ವಿಞ್ಞಾಣಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಅಯಂ ಅತ್ತಾ ಇಮಿನಾ ರೂಪೇನ ರೂಪವಾತಿ। ರೂಪವನ್ತಂ ಅತ್ತಾನಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ದುತಿಯಾ ರೂಪವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ ದಿಟ್ಠಿವಿಪತ್ತಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ರೂಪವನ್ತಂ ಅತ್ತಾನಂ ಸಮನುಪಸ್ಸತಿ।>
      text <ಕಥಂ ಅತ್ತನಿ ರೂಪಂ ಸಮನುಪಸ್ಸತಿ॥ ಇಧೇಕಚ್ಚೋ ವೇದನಂ… ಸಞ್ಞಂ… ಸಙ್ಖಾರೇ… ವಿಞ್ಞಾಣಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಇಮಸ್ಮಿಞ್ಚ ಪನ ಅತ್ತನಿ ಇದಂ ರೂಪನ್ತಿ। ಅತ್ತನಿ ರೂಪಂ ಸಮನುಪಸ್ಸತಿ। ಸೇಯ್ಯಥಾಪಿ ಪುಪ್ಫಂ ಗನ್ಧಸಮ್ಪನ್ನಂ ಅಸ್ಸ। ತಮೇನಂ ಪುರಿಸೋ ಏವಂ ವದೇಯ್ಯ ಇದಂ ಪುಪ್ಫಂ। ಅಯಂ ಗನ್ಧೋ। ಅಞ್ಞಂ ಪುಪ್ಫಂ। ಅಞ್ಞೋ ಗನ್ಧೋ। ಸೋ ಖೋ ಪನಾಯಂ ಗನ್ಧೋ ಇಮಸ್ಮಿಂ ಪುಪ್ಫೇತಿ। ಪುಪ್ಫಸ್ಮಿಂ ಗನ್ಧಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ವೇದನಂ…ಪೇ॰… ಸಞ್ಞಂ… ಸಙ್ಖಾರೇ… ವಿಞ್ಞಾಣಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಇಮಸ್ಮಿಞ್ಚ ಪನ ಅತ್ತನಿ ಇದಂ ರೂಪನ್ತಿ। ಅತ್ತನಿ ರೂಪಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ತತಿಯಾ ರೂಪವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ ದಿಟ್ಠಿವಿಪತ್ತಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ಅತ್ತನಿ ರೂಪಂ ಸಮನುಪಸ್ಸತಿ।>
      text <ಕಥಂ ರೂಪಸ್ಮಿಂ ಅತ್ತಾನಂ ಸಮನುಪಸ್ಸತಿ॥ ಇಧೇಕಚ್ಚೋ ವೇದನಂ…ಪೇ॰… ಸಞ್ಞಂ… ಸಙ್ಖಾರೇ… ವಿಞ್ಞಾಣಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮಸ್ಮಿಂ ರೂಪೇತಿ। ರೂಪಸ್ಮಿಂ ಅತ್ತಾನಂ ಸಮನುಪಸ್ಸತಿ। ಸೇಯ್ಯಥಾಪಿ ಮಣಿ ಕರಣ್ಡಕೇ ಪಕ್ಖಿತ್ತೋ ಅಸ್ಸ। ತಮೇನಂ ಪುರಿಸೋ ಏವಂ ವದೇಯ್ಯ ಅಯಂ ಮಣಿ। ಅಯಂ ಕರಣ್ಡಕೋ। ಅಞ್ಞೋ ಮಣಿ। ಅಞ್ಞೋ ಕರಣ್ಡಕೋ। ಸೋ ಖೋ ಪನಾಯಂ ಮಣಿ ಇಮಸ್ಮಿಂ ಕರಣ್ಡಕೇತಿ। ಕರಣ್ಡಕಸ್ಮಿಂ ಮಣಿಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ವೇದನಂ…ಪೇ॰… ಸಞ್ಞಂ… ಸಙ್ಖಾರೇ… ವಿಞ್ಞಾಣಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮಸ್ಮಿಂ ರೂಪೇತಿ। ರೂಪಸ್ಮಿಂ ಅತ್ತಾನಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಚತುತ್ಥಾ ರೂಪವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ ದಿಟ್ಠಿವಿಪತ್ತಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ರೂಪಸ್ಮಿಂ ಅತ್ತಾನಂ ಸಮನುಪಸ್ಸತಿ।>
      text <೧೩೨>, <ಕಥಂ ವೇದನಂ ಅತ್ತತೋ ಸಮನುಪಸ್ಸತಿ॥ ಇಧೇಕಚ್ಚೋ ಚಕ್ಖುಸಮ್ಫಸ್ಸಜಂ ವೇದನಂ ಸೋತಸಮ್ಫಸ್ಸಜಂ ವೇದನಂ ಘಾನಸಮ್ಫಸ್ಸಜಂ ವೇದನಂ ಜಿವ್ಹಾಸಮ್ಫಸ್ಸಜಂ ವೇದನಂ ಕಾಯಸಮ್ಫಸ್ಸಜಂ ವೇದನಂ ಮನೋಸಮ್ಫಸ್ಸಜಂ ವೇದನಂ ಅತ್ತತೋ ಸಮನುಪಸ್ಸತಿ। ಯಾ ಮನೋಸಮ್ಫಸ್ಸಜಾ ವೇದನಾ ಸೋ ಅಹಂ। ಯೋ ಅಹಂ ಸಾ ಮನೋಸಮ್ಫಸ್ಸಜಾ ವೇದನಾತಿ ಮನೋಸಮ್ಫಸ್ಸಜಂ ವೇದನಞ್ಚ ಅತ್ತಞ್ಚ ಅದ್ವಯಂ ಸಮನುಪಸ್ಸತಿ। ಸೇಯ್ಯಥಾಪಿ ತೇಲಪ್ಪದೀಪಸ್ಸ ಝಾಯತೋ ಯಾ ಅಚ್ಚಿ ಸೋ ವಣ್ಣೋ। ಯೋ ವಣ್ಣೋ ಸಾ ಅಚ್ಚೀತಿ ಅಚ್ಚಿಞ್ಚ ವಣ್ಣಞ್ಚ ಅದ್ವಯಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ಮನೋಸಮ್ಫಸ್ಸಜಂ ವೇದನಂ ಅತ್ತತೋ ಸಮನುಪಸ್ಸತಿ। ಯಾ ಮನೋಸಮ್ಫಸ್ಸಜಾ ವೇದನಾ ಸೋ ಅಹಂ। ಯೋ ಅಹಂ ಸಾ ಮನೋಸಮ್ಫಸ್ಸಜಾ ವೇದನಾತಿ ಮನೋಸಮ್ಫಸ್ಸಜಂ ವೇದನಞ್ಚ ಅತ್ತಞ್ಚ ಅದ್ವಯಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ವೇದನಾವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ ದಿಟ್ಠಿವಿಪತ್ತಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ವೇದನಂ ಅತ್ತತೋ ಸಮನುಪಸ್ಸತಿ।>
      text <ಕಥಂ ವೇದನಾವನ್ತಂ ಅತ್ತಾನಂ ಸಮನುಪಸ್ಸತಿ॥ ಇಧೇಕಚ್ಚೋ ಸಞ್ಞಂ…ಪೇ॰… ಸಙ್ಖಾರೇ… ವಿಞ್ಞಾಣಂ… ರೂಪಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮಾಯ ವೇದನಾಯ ವೇದನಾವಾತಿ। ವೇದನಾವನ್ತಂ ಅತ್ತಾನಂ ಸಮನುಪಸ್ಸತಿ। ಸೇಯ್ಯಥಾಪಿ ರುಕ್ಖೋ ಛಾಯಾಸಮ್ಪನ್ನೋ ಅಸ್ಸ। ತಮೇನಂ ಪುರಿಸೋ ಏವಂ ವದೇಯ್ಯ ಅಯಂ ರುಕ್ಖೋ। ಅಯಂ ಛಾಯಾ। ಅಞ್ಞೋ ರುಕ್ಖೋ। ಅಞ್ಞಾ ಛಾಯಾ। ಸೋ ಖೋ ಪನಾಯಂ ರುಕ್ಖೋ ಇಮಾಯ ಛಾಯಾಯ ಛಾಯಾವಾತಿ। ಛಾಯಾವನ್ತಂ ರುಕ್ಖಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ಸಞ್ಞಂ…ಪೇ॰… ಸಙ್ಖಾರೇ… ವಿಞ್ಞಾಣಂ… ರೂಪಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮಾಯ ವೇದನಾಯ ವೇದನಾವಾತಿ। ವೇದನಾವನ್ತಂ ಅತ್ತಾನಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ದುತಿಯಾ ವೇದನಾವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ ದಿಟ್ಠಿವಿಪತ್ತಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ವೇದನಾವನ್ತಂ ಅತ್ತಾನಂ ಸಮನುಪಸ್ಸತಿ।>
      text <ಕಥಂ ಅತ್ತನಿ ವೇದನಂ ಸಮನುಪಸ್ಸತಿ॥ ಇಧೇಕಚ್ಚೋ ಸಞ್ಞಂ…ಪೇ॰… ಸಙ್ಖಾರೇ… ವಿಞ್ಞಾಣಂ… ರೂಪಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಇಮಸ್ಮಿಞ್ಚ ಪನ ಅತ್ತನಿ ಅಯಂ ವೇದನಾತಿ। ಅತ್ತನಿ ವೇದನಂ ಸಮನುಪಸ್ಸತಿ। ಸೇಯ್ಯಥಾಪಿ ಪುಪ್ಫಂ ಗನ್ಧಸಮ್ಪನ್ನಂ ಅಸ್ಸ। ತಮೇನಂ ಪುರಿಸೋ ಏವಂ ವದೇಯ್ಯ ಇದಂ ಪುಪ್ಫಂ। ಅಯಂ ಗನ್ಧೋ। ಅಞ್ಞಂ ಪುಪ್ಫಂ। ಅಞ್ಞೋ ಗನ್ಧೋ। ಸೋ ಖೋ ಪನಾಯಂ ಗನ್ಧೋ ಇಮಸ್ಮಿಂ ಪುಪ್ಫೇತಿ। ಪುಪ್ಫಸ್ಮಿಂ ಗನ್ಧಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ಸಞ್ಞಂ…ಪೇ॰… ಸಙ್ಖಾರೇ… ವಿಞ್ಞಾಣಂ… ರೂಪಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಇಮಸ್ಮಿಞ್ಚ ಪನ ಅತ್ತನಿ ಅಯಂ ವೇದನಾತಿ। ಅತ್ತನಿ ವೇದನಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ತತಿಯಾ ವೇದನಾವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ ದಿಟ್ಠಿವಿಪತ್ತಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ಅತ್ತನಿ ವೇದನಂ ಸಮನುಪಸ್ಸತಿ।>
      text <ಕಥಂ ವೇದನಾಯ ಅತ್ತಾನಂ ಸಮನುಪಸ್ಸತಿ॥ ಇಧೇಕಚ್ಚೋ ಸಞ್ಞಂ…ಪೇ॰… ಸಙ್ಖಾರೇ… ವಿಞ್ಞಾಣಂ… ರೂಪಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮಾಯ ವೇದನಾಯಾತಿ। ವೇದನಾಯ ಅತ್ತಾನಂ ಸಮನುಪಸ್ಸತಿ। ಸೇಯ್ಯಥಾಪಿ ಮಣಿ ಕರಣ್ಡಕೇ ಪಕ್ಖಿತ್ತೋ ಅಸ್ಸ। ತಮೇನಂ ಪುರಿಸೋ ಏವಂ ವದೇಯ್ಯ ಅಯಂ ಮಣಿ। ಅಯಂ ಕರಣ್ಡಕೋ। ಅಞ್ಞೋ ಮಣಿ। ಅಞ್ಞೋ ಕರಣ್ಡಕೋ। ಸೋ ಖೋ ಪನಾಯಂ ಮಣಿ ಇಮಸ್ಮಿಂ ಕರಣ್ಡಕೇತಿ। ಕರಣ್ಡಕಸ್ಮಿಂ ಮಣಿಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ಸಞ್ಞಂ… ಸಙ್ಖಾರೇ… ವಿಞ್ಞಾಣಂ… ರೂಪಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮಾಯ ವೇದನಾಯಾತಿ। ವೇದನಾಯ ಅತ್ತಾನಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಚತುತ್ಥಾ ವೇದನಾವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ ದಿಟ್ಠಿವಿಪತ್ತಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ವೇದನಾಯ ಅತ್ತಾನಂ ಸಮನುಪಸ್ಸತಿ।>
      text <೧೩೩>, <ಕಥಂ ಸಞ್ಞಂ ಅತ್ತತೋ ಸಮನುಪಸ್ಸತಿ॥ ಇಧೇಕಚ್ಚೋ ಚಕ್ಖುಸಮ್ಫಸ್ಸಜಂ ಸಞ್ಞಂ…ಪೇ॰… ಸೋತಸಮ್ಫಸ್ಸಜಂ ಸಞ್ಞಂ… ಘಾನಸಮ್ಫಸ್ಸಜಂ ಸಞ್ಞಂ… ಜಿವ್ಹಾಸಮ್ಫಸ್ಸಜಂ ಸಞ್ಞಂ… ಕಾಯಸಮ್ಫಸ್ಸಜಂ ಸಞ್ಞಂ… ಮನೋಸಮ್ಫಸ್ಸಜಂ ಸಞ್ಞಂ ಅತ್ತತೋ ಸಮನುಪಸ್ಸತಿ। ಯಾ ಮನೋಸಮ್ಫಸ್ಸಜಾ ಸಞ್ಞಾ ಸೋ ಅಹಂ। ಯೋ ಅಹಂ ಸಾ ಮನೋಸಮ್ಫಸ್ಸಜಾ ಸಞ್ಞಾತಿ। ಮನೋಸಮ್ಫಸ್ಸಜಂ ಸಞ್ಞಞ್ಚ ಅತ್ತಞ್ಚ ಅದ್ವಯಂ ಸಮನುಪಸ್ಸತಿ। ಸೇಯ್ಯಥಾಪಿ ತೇಲಪ್ಪದೀಪಸ್ಸ ಝಾಯತೋ ಯಾ ಅಚ್ಚಿ ಸೋ ವಣ್ಣೋ। ಯೋ ವಣ್ಣೋ ಸಾ ಅಚ್ಚೀತಿ ಅಚ್ಚಿಞ್ಚ ವಣ್ಣಞ್ಚ ಅದ್ವಯಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ಮನೋಸಮ್ಫಸ್ಸಜಂ ಸಞ್ಞಂ ಅತ್ತತೋ ಸಮನುಪಸ್ಸತಿ ಯಾ ಮನೋಸಮ್ಫಸ್ಸಜಾ ಸಞ್ಞಾ ಸೋ ಅಹಂ। ಯೋ ಅಹಂ ಸಾ ಮನೋಸಮ್ಫಸ್ಸಜಾ ಸಞ್ಞಾತಿ। ಮನೋಸಮ್ಫಸ್ಸಜಂ ಸಞ್ಞಞ್ಚ ಅತ್ತಞ್ಚ ಅದ್ವಯಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ಸಞ್ಞಾವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ ದಿಟ್ಠಿವಿಪತ್ತಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ಸಞ್ಞಂ ಅತ್ತತೋ ಸಮನುಪಸ್ಸತಿ।>
      text <ಕಥಂ ಸಞ್ಞಾವನ್ತಂ ಅತ್ತಾನಂ ಸಮನುಪಸ್ಸತಿ॥ ಇಧೇಕಚ್ಚೋ ಸಙ್ಖಾರೇ…ಪೇ॰… ವಿಞ್ಞಾಣಂ… ರೂಪಂ… ವೇದನಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮಾಯ ಸಞ್ಞಾಯ ಸಞ್ಞಾವಾತಿ। ಸಞ್ಞಾವನ್ತಂ ಅತ್ತಾನಂ ಸಮನುಪಸ್ಸತಿ। ಸೇಯ್ಯಥಾಪಿ ರುಕ್ಖೋ ಛಾಯಾಸಮ್ಪನ್ನೋ ಅಸ್ಸ। ತಮೇನಂ ಪುರಿಸೋ ಏವಂ ವದೇಯ್ಯ ಅಯಂ ರುಕ್ಖೋ। ಅಯಂ ಛಾಯಾ। ಅಞ್ಞೋ ರುಕ್ಖೋ। ಅಞ್ಞಾ ಛಾಯಾ। ಸೋ ಖೋ ಪನಾಯಂ ರುಕ್ಖೋ ಇಮಾಯ ಛಾಯಾಯ ಛಾಯಾವಾತಿ। ಛಾಯಾವನ್ತಂ ರುಕ್ಖಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ಸಙ್ಖಾರೇ… ವಿಞ್ಞಾಣಂ… ರೂಪಂ… ವೇದನಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮಾಯ ಸಞ್ಞಾಯ ಸಞ್ಞಾವಾತಿ। ಸಞ್ಞಾವನ್ತಂ ಅತ್ತಾನಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ದುತಿಯಾ ಸಞ್ಞಾವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ಸಞ್ಞಾವನ್ತಂ ಅತ್ತಾನಂ ಸಮನುಪಸ್ಸತಿ।>
      text <ಕಥಂ ಅತ್ತನಿ ಸಞ್ಞಂ ಸಮನುಪಸ್ಸತಿ॥ ಇಧೇಕಚ್ಚೋ ಸಙ್ಖಾರೇ…ಪೇ॰… ವಿಞ್ಞಾಣಂ… ರೂಪಂ… ವೇದನಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಇಮಸ್ಮಿಞ್ಚ ಪನ ಅತ್ತನಿ ಅಯಂ ಸಞ್ಞಾತಿ। ಅತ್ತನಿ ಸಞ್ಞಂ ಸಮನುಪಸ್ಸತಿ। ಸೇಯ್ಯಥಾಪಿ ಪುಪ್ಫಂ ಗನ್ಧಸಮ್ಪನ್ನಂ ಅಸ್ಸ। ತಮೇನಂ ಪುರಿಸೋ ಏವಂ ವದೇಯ್ಯ ಇದಂ ಪುಪ್ಫಂ। ಅಯಂ ಗನ್ಧೋ। ಅಞ್ಞಂ ಪುಪ್ಫಂ। ಅಞ್ಞೋ ಗನ್ಧೋ। ಸೋ ಖೋ ಪನಾಯಂ ಗನ್ಧೋ ಇಮಸ್ಮಿಂ ಪುಪ್ಫೇತಿ। ಪುಪ್ಫಸ್ಮಿಂ ಗನ್ಧಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ಸಙ್ಖಾರೇ… ವಿಞ್ಞಾಣಂ… ರೂಪಂ… ವೇದನಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಇಮಸ್ಮಿಞ್ಚ ಪನ ಅತ್ತನಿ ಅಯಂ ಸಞ್ಞಾತಿ। ಅತ್ತನಿ ಸಞ್ಞಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ತತಿಯಾ ಸಞ್ಞಾವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ಅತ್ತನಿ ಸಞ್ಞಂ ಸಮನುಪಸ್ಸತಿ।>
      text <ಕಥಂ ಸಞ್ಞಾಯ ಅತ್ತಾನಂ ಸಮನುಪಸ್ಸತಿ॥ ಇಧೇಕಚ್ಚೋ ಸಙ್ಖಾರೇ …ಪೇ॰… ವಿಞ್ಞಾಣಂ… ರೂಪಂ… ವೇದನಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮಾಯ ಸಞ್ಞಾಯಾತಿ। ಸಞ್ಞಾಯ ಅತ್ತಾನಂ ಸಮನುಪಸ್ಸತಿ। ಸೇಯ್ಯಥಾಪಿ ಮಣಿ ಕರಣ್ಡಕೇ ಪಕ್ಖಿತ್ತೋ ಅಸ್ಸ। ತಮೇನಂ ಪುರಿಸೋ ಏವಂ ವದೇಯ್ಯ ಅಯಂ ಮಣಿ। ಅಯಂ ಕರಣ್ಡಕೋ। ಅಞ್ಞೋ ಮಣಿ। ಅಞ್ಞೋ ಕರಣ್ಡಕೋ। ಸೋ ಖೋ ಪನಾಯಂ ಮಣಿ ಇಮಸ್ಮಿಂ ಕರಣ್ಡಕೇತಿ। ಕರಣ್ಡಕಸ್ಮಿಂ ಮಣಿಂ ಸಮನುಪಸ್ಸತಿ। ಏವಮೇವ ಇಧೇಕಚ್ಚೋ ಸಙ್ಖಾರೇ… ವಿಞ್ಞಾಣಂ… ರೂಪಂ… ವೇದನಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮಾಯ ಸಞ್ಞಾಯಾತಿ। ಸಞ್ಞಾಯ ಅತ್ತಾನಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಚತುತ್ಥಾ ಸಞ್ಞಾವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ ನ ಚ ದಿಟ್ಠಿಯೋ। ಏವಂ ಸಞ್ಞಾಯ ಅತ್ತಾನಂ ಸಮನುಪಸ್ಸತಿ।>
      text <೧೩೪>, <ಕಥಂ ಸಙ್ಖಾರೇ ಅತ್ತತೋ ಸಮನುಪಸ್ಸತಿ॥ ಇಧೇಕಚ್ಚೋ ಚಕ್ಖುಸಮ್ಫಸ್ಸಜಂ ಚೇತನಂ ಸೋತಸಮ್ಫಸ್ಸಜಂ ಚೇತನಂ ಘಾನಸಮ್ಫಸ್ಸಜಂ ಚೇತನಂ ಜಿವ್ಹಾಸಮ್ಫಸ್ಸಜಂ ಚೇತನಂ ಕಾಯಸಮ್ಫಸ್ಸಜಂ ಚೇತನಂ ಮನೋಸಮ್ಫಸ್ಸಜಂ ಚೇತನಂ ಅತ್ತತೋ ಸಮನುಪಸ್ಸತಿ। ಯಾ ಮನೋಸಮ್ಫಸ್ಸಜಾ ಚೇತನಾ। ಸೋ ಅಹಂ। ಯೋ ಅಹಂ ಸಾ ಮನೋಸಮ್ಫಸ್ಸಜಾ ಚೇತನಾತಿ ಮನೋಸಮ್ಫಸ್ಸಜಂ ಚೇತನಞ್ಚ ಅತ್ತಞ್ಚ ಅದ್ವಯಂ ಸಮನುಪಸ್ಸತಿ। ಸೇಯ್ಯಥಾಪಿ ತೇಲಪ್ಪದೀಪಸ್ಸ ಝಾಯತೋ ಯಾ ಅಚ್ಚಿ ಸೋ ವಣ್ಣೋ। ಯೋ ವಣ್ಣೋ ಸಾ ಅಚ್ಚೀತಿ ಅಚ್ಚಿಞ್ಚ ವಣ್ಣಞ್ಚ ಅದ್ವಯಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ಮನೋಸಮ್ಫಸ್ಸಜಂ ಚೇತನಂ ಅತ್ತತೋ ಸಮನುಪಸ್ಸತಿ। ಯಾ ಮನೋಸಮ್ಫಸ್ಸಜಾ ಚೇತನಾ ಸೋ ಅಹಂ। ಯೋ ಅಹಂ ಸಾ ಮನೋಸಮ್ಫಸ್ಸಜಾ ಚೇತನಾತಿ ಮನೋಸಮ್ಫಸ್ಸಜಂ ಚೇತನಞ್ಚ ಅತ್ತಞ್ಚ ಅದ್ವಯಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ಸಙ್ಖಾರವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ಸಙ್ಖಾರೇ ಅತ್ತತೋ ಸಮನುಪಸ್ಸತಿ।>
      text <ಕಥಂ ಸಙ್ಖಾರವನ್ತಂ ಅತ್ತಾನಂ ಸಮನುಪಸ್ಸತಿ॥ ಇಧೇಕಚ್ಚೋ ವಿಞ್ಞಾಣಂ… ರೂಪಂ… ವೇದನಂ… ಸಞ್ಞಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮೇಹಿ ಸಙ್ಖಾರೇಹಿ ಸಙ್ಖಾರವಾತಿ। ಸಙ್ಖಾರವನ್ತಂ ಅತ್ತಾನಂ ಸಮನುಪಸ್ಸತಿ। ಸೇಯ್ಯಥಾಪಿ ರುಕ್ಖೋ ಛಾಯಾಸಮ್ಪನ್ನೋ ಅಸ್ಸ। ತಮೇನಂ ಪುರಿಸೋ ಏವಂ ವದೇಯ್ಯ ಅಯಂ ರುಕ್ಖೋ। ಅಯಂ ಛಾಯಾ। ಅಞ್ಞೋ ರುಕ್ಖೋ। ಅಞ್ಞಾ ಛಾಯಾ। ಸೋ ಖೋ ಪನಾಯಂ ರುಕ್ಖೋ ಇಮಾಯ ಛಾಯಾಯ ಛಾಯಾವಾತಿ। ಛಾಯಾವನ್ತಂ ರುಕ್ಖಂ ಸಮನುಪಸ್ಸತಿ। ಏವಮೇವ ಇಧೇಕಚ್ಚೋ ವಿಞ್ಞಾಣಂ… ರೂಪಂ… ವೇದನಂ… ಸಞ್ಞಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ। ಇಮೇಹಿ ಸಙ್ಖಾರೇಹಿ ಸಙ್ಖಾರವಾತಿ। ಸಙ್ಖಾರವನ್ತಂ ಅತ್ತಾನಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ದುತಿಯಾ ಸಙ್ಖಾರವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ಸಙ್ಖಾರವನ್ತಂ ಅತ್ತಾನಂ ಸಮನುಪಸ್ಸತಿ।>
      text <ಕಥಂ ಅತ್ತನಿ ಸಙ್ಖಾರೇ ಸಮನುಪಸ್ಸತಿ॥ ಇಧೇಕಚ್ಚೋ ವಿಞ್ಞಾಣಂ… ರೂಪಂ… ವೇದನಂ… ಸಞ್ಞಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಇಮಸ್ಮಿಞ್ಚ ಪನ ಅತ್ತನಿ ಇಮೇ ಸಙ್ಖಾರಾತಿ। ಅತ್ತನಿ ಸಙ್ಖಾರೇ ಸಮನುಪಸ್ಸತಿ। ಸೇಯ್ಯಥಾಪಿ ಪುಪ್ಫಂ ಗನ್ಧಸಮ್ಪನ್ನಂ ಅಸ್ಸ। ತಮೇನಂ ಪುರಿಸೋ ಏವಂ ವದೇಯ್ಯ ಇದಂ ಪುಪ್ಫಂ। ಅಯಂ ಗನ್ಧೋ। ಅಞ್ಞಂ ಪುಪ್ಫಂ। ಅಞ್ಞೋ ಗನ್ಧೋ। ಸೋ ಖೋ ಪನಾಯಂ ಗನ್ಧೋ ಇಮಸ್ಮಿಂ ಪುಪ್ಫೇತಿ। ಪುಪ್ಫಸ್ಮಿಂ ಗನ್ಧಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ವಿಞ್ಞಾಣಂ… ರೂಪಂ… ವೇದನಂ… ಸಞ್ಞಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಇಮಸ್ಮಿಞ್ಚ ಪನ ಅತ್ತನಿ ಇಮೇ ಸಙ್ಖಾರಾತಿ। ಅತ್ತನಿ ಸಙ್ಖಾರೇ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ತತಿಯಾ ಸಙ್ಖಾರವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ಅತ್ತನಿ ಸಙ್ಖಾರೇ ಸಮನುಪಸ್ಸತಿ।>
      text <ಕಥಂ ಸಙ್ಖಾರೇಸು ಅತ್ತಾನಂ ಸಮನುಪಸ್ಸತಿ॥ ಇಧೇಕಚ್ಚೋ ವಿಞ್ಞಾಣಂ… ರೂಪಂ… ವೇದನಂ… ಸಞ್ಞಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮೇಸು ಸಙ್ಖಾರೇಸೂತಿ। ಸಙ್ಖಾರೇಸು ಅತ್ತಾನಂ ಸಮನುಪಸ್ಸತಿ। ಸೇಯ್ಯಥಾಪಿ ಮಣಿ ಕರಣ್ಡಕೇ ಪಕ್ಖಿತ್ತೋ ಅಸ್ಸ। ತಮೇನಂ ಪುರಿಸೋ ಏವಂ ವದೇಯ್ಯ ಅಯಂ ಮಣಿ। ಅಯಂ ಕರಣ್ಡಕೋ। ಅಞ್ಞೋ ಮಣಿ। ಅಞ್ಞೋ ಕರಣ್ಡಕೋ। ಸೋ ಖೋ ಪನಾಯಂ ಮಣಿ ಇಮಸ್ಮಿಂ ಕರಣ್ಡಕೇತಿ। ಕರಣ್ಡಕಸ್ಮಿಂ ಮಣಿಂ ಸಮನುಪಸ್ಸತಿ। ಏವಮೇವ ಇಧೇಕಚ್ಚೋ ವಿಞ್ಞಾಣಂ… ರೂಪಂ… ವೇದನಂ… ಸಞ್ಞಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮೇಸು ಸಙ್ಖಾರೇಸೂತಿ। ಸಙ್ಖಾರೇಸು ಅತ್ತಾನಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಚತುತ್ಥಾ ಸಙ್ಖಾರವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ಸಙ್ಖಾರೇಸು ಅತ್ತಾನಂ ಸಮನುಪಸ್ಸತಿ।>
      text <೧೩೫>, <ಕಥಂ ವಿಞ್ಞಾಣಂ ಅತ್ತತೋ ಸಮನುಪಸ್ಸತಿ॥ ಇಧೇಕಚ್ಚೋ ಚಕ್ಖುವಿಞ್ಞಾಣಂ… ಸೋತವಿಞ್ಞಾಣಂ… ಘಾನವಿಞ್ಞಾಣಂ… ಜಿವ್ಹಾವಿಞ್ಞಾಣಂ ಕಾಯವಿಞ್ಞಾಣಂ… ಮನೋವಿಞ್ಞಾಣಂ ಅತ್ತತೋ ಸಮನುಪಸ್ಸತಿ। ಯಂ ಮನೋವಿಞ್ಞಾಣಂ। ಸೋ ಅಹಂ। ಯೋ ಅಹಂ। ತಂ ಮನೋವಿಞ್ಞಾಣನ್ತಿ ಮನೋವಿಞ್ಞಾಣಞ್ಚ ಅತ್ತಞ್ಚ ಅದ್ವಯಂ ಸಮನುಪಸ್ಸತಿ। ಸೇಯ್ಯಥಾಪಿ ತೇಲಪ್ಪದೀಪಸ್ಸ ಝಾಯತೋ ಯಾ ಅಚ್ಚಿ ಸೋ ವಣ್ಣೋ। ಯೋ ವಣ್ಣೋ ಸಾ ಅಚ್ಚೀತಿ ಅಚ್ಚಿಞ್ಚ ವಣ್ಣಞ್ಚ ಅದ್ವಯಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ಮನೋವಿಞ್ಞಾಣಂ ಅತ್ತತೋ ಸಮನುಪಸ್ಸತಿ। ಯಂ ಮನೋವಿಞ್ಞಾಣಂ। ಸೋ ಅಹಂ। ಯೋ ಅಹಂ ತಂ ಮನೋವಿಞ್ಞಾಣನ್ತಿ ಮನೋವಿಞ್ಞಾಣಞ್ಚ ಅತ್ತಞ್ಚ ಅದ್ವಯಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ವಿಞ್ಞಾಣವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ವಿಞ್ಞಾಣಂ ಅತ್ತತೋ ಸಮನುಪಸ್ಸತಿ।>
      text <ಕಥಂ ವಿಞ್ಞಾಣವನ್ತಂ ಅತ್ತಾನಂ ಸಮನುಪಸ್ಸತಿ॥ ಇಧೇಕಚ್ಚೋ ರೂಪಂ… ವೇದನಂ… ಸಞ್ಞಂ… ಸಙ್ಖಾರೇ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮಿನಾ ವಿಞ್ಞಾಣೇನ ವಿಞ್ಞಾಣವಾತಿ। ವಿಞ್ಞಾಣವನ್ತಂ ಅತ್ತಾನಂ ಸಮನುಪಸ್ಸತಿ। ಸೇಯ್ಯಥಾಪಿ ರುಕ್ಖೋ ಛಾಯಾಸಮ್ಪನ್ನೋ ಅಸ್ಸ। ತಮೇನಂ ಪುರಿಸೋ ಏವಂ ವದೇಯ್ಯ ಅಯಂ ರುಕ್ಖೋ। ಅಯಂ ಛಾಯಾ। ಅಞ್ಞೋ ರುಕ್ಖೋ। ಅಞ್ಞಾ ಛಾಯಾ। ಸೋ ಖೋ ಪನಾಯಂ ರುಕ್ಖೋ ಇಮಾಯ ಛಾಯಾಯ ಛಾಯಾವಾತಿ। ಛಾಯಾವನ್ತಂ ರುಕ್ಖಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ರೂಪಂ… ವೇದನಂ… ಸಞ್ಞಂ… ಸಙ್ಖಾರೇ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮಿನಾ ವಿಞ್ಞಾಣೇನ ವಿಞ್ಞಾಣವಾತಿ। ವಿಞ್ಞಾಣವನ್ತಂ ಅತ್ತಾನಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ದುತಿಯಾ ವಿಞ್ಞಾಣವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ವಿಞ್ಞಾಣವನ್ತಂ ಅತ್ತಾನಂ ಸಮನುಪಸ್ಸತಿ।>
      text <ಕಥಂ ಅತ್ತನಿ ವಿಞ್ಞಾಣಂ ಸಮನುಪಸ್ಸತಿ॥ ಇಧೇಕಚ್ಚೋ ರೂಪಂ… ವೇದನಂ… ಸಞ್ಞಂ… ಸಙ್ಖಾರೇ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಇಮಸ್ಮಿಞ್ಚ ಪನ ಅತ್ತನಿ ಇದಂ ವಿಞ್ಞಾಣನ್ತಿ। ಅತ್ತನಿ ವಿಞ್ಞಾಣಂ ಸಮನುಪಸ್ಸತಿ। ಸೇಯ್ಯಥಾಪಿ ಪುಪ್ಫಂ ಗನ್ಧಸಮ್ಪನ್ನಂ ಅಸ್ಸ। ತಮೇನಂ ಪುರಿಸೋ ಏವಂ ವದೇಯ್ಯ ಇದಂ ಪುಪ್ಫಂ। ಅಯಂ ಗನ್ಧೋ। ಅಞ್ಞಂ ಪುಪ್ಫಂ। ಅಞ್ಞೋ ಗನ್ಧೋ। ಸೋ ಖೋ ಪನಾಯಂ ಗನ್ಧೋ ಇಮಸ್ಮಿಂ ಪುಪ್ಫೇತಿ। ಪುಪ್ಫಸ್ಮಿಂ ಗನ್ಧಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ರೂಪಂ… ವೇದನಂ… ಸಞ್ಞಂ… ಸಙ್ಖಾರೇ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಇಮಸ್ಮಿಞ್ಚ ಪನ ಅತ್ತನಿ ಇದಂ ವಿಞ್ಞಾಣನ್ತಿ। ಅತ್ತನಿ ವಿಞ್ಞಾಣಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ತತಿಯಾ ವಿಞ್ಞಾಣವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ಅತ್ತನಿ ವಿಞ್ಞಾಣಂ ಸಮನುಪಸ್ಸತಿ।>
      text <ಕಥಂ ವಿಞ್ಞಾಣಸ್ಮಿಂ ಅತ್ತಾನಂ ಸಮನುಪಸ್ಸತಿ॥ ಇಧೇಕಚ್ಚೋ ರೂಪಂ… ವೇದನಂ… ಸಞ್ಞಂ… ಸಙ್ಖಾರೇ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮಸ್ಮಿಂ ವಿಞ್ಞಾಣೇತಿ। ವಿಞ್ಞಾಣಸ್ಮಿಂ ಅತ್ತಾನಂ ಸಮನುಪಸ್ಸತಿ। ಸೇಯ್ಯಥಾಪಿ ಮಣಿ ಕರಣ್ಡಕೇ ಪಕ್ಖಿತ್ತೋ ಅಸ್ಸ। ತಮೇನಂ ಪುರಿಸೋ ಏವಂ ವದೇಯ್ಯ ಅಯಂ ಮಣಿ। ಅಯಂ ಕರಣ್ಡಕೋ। ಅಞ್ಞೋ ಮಣಿ। ಅಞ್ಞೋ ಕರಣ್ಡಕೋ। ಸೋ ಖೋ ಪನಾಯಂ ಮಣಿ ಇಮಸ್ಮಿಂ ಕರಣ್ಡಕೇತಿ। ಕರಣ್ಡಕಸ್ಮಿಂ ಮಣಿಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ರೂಪಂ… ವೇದನಂ… ಸಞ್ಞಂ… ಸಙ್ಖಾರೇ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮಸ್ಮಿಂ ವಿಞ್ಞಾಣೇತಿ। ವಿಞ್ಞಾಣಸ್ಮಿಂ ಅತ್ತಾನಂ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಚತುತ್ಥಾ ವಿಞ್ಞಾಣವತ್ಥುಕಾ ಅತ್ತಾನುದಿಟ್ಠಿ। ಅತ್ತಾನುದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ವಿಞ್ಞಾಣಸ್ಮಿಂ ಅತ್ತಾನಂ ಸಮನುಪಸ್ಸತಿ। ಅತ್ತಾನುದಿಟ್ಠಿಯಾ ಇಮೇಹಿ ವೀಸತಿಯಾ ಆಕಾರೇಹಿ ಅಭಿನಿವೇಸೋ ಹೋತಿ।>
      stand <ಅತ್ತಾನುದಿಟ್ಠಿನಿದ್ದೇಸೋ ದುತಿಯೋ।>
    text <೩॥ ಮಿಚ್ಛಾದಿಟ್ಠಿನಿದ್ದೇಸೋ>
      text <೧೩೬>, <ಮಿಚ್ಛಾದಿಟ್ಠಿಯಾ ಕತಮೇಹಿ ದಸಹಾಕಾರೇಹಿ ಅಭಿನಿವೇಸೋ ಹೋತಿ॥ ನತ್ಥಿ ದಿನ್ನನ್ತಿ ವತ್ಥು। ಏವಂವಾದೋ ಮಿಚ್ಛಾಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ಮಿಚ್ಛಾವತ್ಥುಕಾ ಮಿಚ್ಛಾದಿಟ್ಠಿ। ಮಿಚ್ಛಾದಿಟ್ಠಿ ದಿಟ್ಠಿವಿಪತ್ತಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ನತ್ಥಿ ಯಿಟ್ಠನ್ತಿ ವತ್ಥು…ಪೇ॰… ನತ್ಥಿ ಹುತನ್ತಿ ವತ್ಥು… ನತ್ಥಿ ಸುಕತದುಕ್ಕಟಾನಂ ಕಮ್ಮಾನಂ ಫಲಂ ವಿಪಾಕೋತಿ ವತ್ಥು… ನತ್ಥಿ ಅಯಂ ಲೋಕೋತಿ ವತ್ಥು… ನತ್ಥಿ ಪರೋ ಲೋಕೋತಿ ವತ್ಥು… ನತ್ಥಿ ಮಾತಾತಿ ವತ್ಥು… ನತ್ಥಿ ಪಿತಾತಿ ವತ್ಥು… ನತ್ಥಿ ಸತ್ತಾ ಓಪಪಾತಿಕಾತಿ ವತ್ಥು… ನತ್ಥಿ ಲೋಕೇ ಸಮಣಬ್ರಾಹ್ಮಣಾ ಸಮ್ಮಗ್ಗತಾ ಸಮ್ಮಾಪಟಿಪನ್ನಾ। ಯೇ ಇಮಞ್ಚ ಲೋಕಂ। ಪರಞ್ಚ ಲೋಕಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಪವೇದೇನ್ತೀತಿ ವತ್ಥು। ಏವಂವಾದೋ ಮಿಚ್ಛಾಭಿನಿವೇಸಪರಾಮಾಸೋ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ದಸಮಾ ಮಿಚ್ಛಾವತ್ಥುಕಾ ಮಿಚ್ಛಾದಿಟ್ಠಿ। ಮಿಚ್ಛಾದಿಟ್ಠಿ ದಿಟ್ಠಿವಿಪತ್ತಿ…ಪೇ॰… ಮಿಚ್ಛಾದಿಟ್ಠಿಕಸ್ಸ ಪುರಿಸಪುಗ್ಗಲಸ್ಸ ದ್ವೇವ ಗತಿಯೋ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಮಿಚ್ಛಾದಿಟ್ಠಿಯಾ ಇಮೇಹಿ ದಸಹಾಕಾರೇಹಿ ಅಭಿನಿವೇಸೋ ಹೋತಿ।>
      stand <ಮಿಚ್ಛಾದಿಟ್ಠಿನಿದ್ದೇಸೋ ತತಿಯೋ।>
    text <೪॥ ಸಕ್ಕಾಯದಿಟ್ಠಿನಿದ್ದೇಸೋ>
      text <೧೩೭>, <ಸಕ್ಕಾಯದಿಟ್ಠಿಯಾ ಕತಮೇಹಿ ವೀಸತಿಯಾ ಆಕಾರೇಹಿ ಅಭಿನಿವೇಸೋ ಹೋತಿ॥ ಇಧ ಅಸ್ಸುತವಾ ಪುಥುಜ್ಜನೋ ಅರಿಯಾನಂ ಅದಸ್ಸಾವೀ ಅರಿಯಧಮ್ಮಸ್ಸ ಅಕೋವಿದೋ ಅರಿಯಧಮ್ಮೇ ಅವಿನೀತೋ। ಸಪ್ಪುರಿಸಾನಂ ಅದಸ್ಸಾವೀ ಸಪ್ಪುರಿಸಧಮ್ಮಸ್ಸ ಅಕೋವಿದೋ ಸಪ್ಪುರಿಸಧಮ್ಮೇ ಅವಿನೀತೋ ರೂಪಂ ಅತ್ತತೋ ಸಮನುಪಸ್ಸತಿ ರೂಪವನ್ತಂ ವಾ ಅತ್ತಾನಂ ಅತ್ತನಿ ವಾ ರೂಪಂ ರೂಪಸ್ಮಿಂ ವಾ ಅತ್ತಾನಂ। ವೇದನಂ… ಸಞ್ಞಂ… ಸಙ್ಖಾರೇ… ವಿಞ್ಞಾಣಂ ಅತ್ತತೋ ಸಮನುಪಸ್ಸತಿ ವಿಞ್ಞಾಣವನ್ತಂ ವಾ ಅತ್ತಾನಂ ಅತ್ತನಿ ವಾ ವಿಞ್ಞಾಣಂ ವಿಞ್ಞಾಣಸ್ಮಿಂ ವಾ ಅತ್ತಾನಂ।>
      text <ಕಥಂ ರೂಪಂ ಅತ್ತತೋ ಸಮನುಪಸ್ಸತಿ॥ ಇಧೇಕಚ್ಚೋ ಪಥವೀಕಸಿಣಂ…ಪೇ॰… ಓದಾತಕಸಿಣಂ ಅತ್ತತೋ ಸಮನುಪಸ್ಸತಿ। ಯಂ ಓದಾತಕಸಿಣಂ। ಸೋ ಅಹಂ। ಯೋ ಅಹಂ। ತಂ ಓದಾತಕಸಿಣನ್ತಿ ಓದಾತಕಸಿಣಞ್ಚ ಅತ್ತಞ್ಚ ಅದ್ವಯಂ ಸಮನುಪಸ್ಸತಿ। ಸೇಯ್ಯಥಾಪಿ ತೇಲಪ್ಪದೀಪಸ್ಸ ಝಾಯತೋ…ಪೇ॰… ಏವಮೇವಂ ಇಧೇಕಚ್ಚೋ ಓದಾತಕಸಿಣಂ ಅತ್ತತೋ ಸಮನುಪಸ್ಸತಿ। ಅಭಿನಿವೇಸಪರಾಮಾಸೋ ದಿಟ್ಠಿ…ಪೇ॰… ಅಯಂ ಪಠಮಾ ರೂಪವತ್ಥುಕಾ ಸಕ್ಕಾಯದಿಟ್ಠಿ। ಸಕ್ಕಾಯದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ರೂಪಂ ಅತ್ತತೋ ಸಮನುಪಸ್ಸತಿ…ಪೇ॰… ಸಕ್ಕಾಯದಿಟ್ಠಿಯಾ ಇಮೇಹಿ ವೀಸತಿಯಾ ಆಕಾರೇಹಿ ಅಭಿನಿವೇಸೋ ಹೋತಿ।>
      stand <ಸಕ್ಕಾಯದಿಟ್ಠಿನಿದ್ದೇಸೋ ಚತುತ್ಥೋ।>
    text <೫॥ ಸಸ್ಸತದಿಟ್ಠಿನಿದ್ದೇಸೋ>
      text <೧೩೮>, <ಸಕ್ಕಾಯವತ್ಥುಕಾಯ ಸಸ್ಸತದಿಟ್ಠಿಯಾ ಕತಮೇಹಿ ಪನ್ನರಸಹಿ ಆಕಾರೇಹಿ ಅಭಿನಿವೇಸೋ ಹೋತಿ॥ ಇಧ ಅಸ್ಸುತವಾ ಪುಥುಜ್ಜನೋ ಅರಿಯಾನಂ ಅದಸ್ಸಾವೀ ಅರಿಯಧಮ್ಮಸ್ಸ ಅಕೋವಿದೋ ಅರಿಯಧಮ್ಮೇ ಅವಿನೀತೋ ಸಪ್ಪುರಿಸಾನಂ ಅದಸ್ಸಾವೀ ಸಪ್ಪುರಿಸಧಮ್ಮಸ್ಸ ಅಕೋವಿದೋ ಸಪ್ಪುರಿಸಧಮ್ಮೇ ಅವಿನೀತೋ ರೂಪವನ್ತಂ ವಾ ಅತ್ತಾನಂ ಅತ್ತನಿ ವಾ ರೂಪಂ ರೂಪಸ್ಮಿಂ ವಾ ಅತ್ತಾನಂ। ವೇದನಾವನ್ತಂ ವಾ ಅತ್ತಾನಂ…ಪೇ॰… ಸಞ್ಞಾವನ್ತಂ ವಾ ಅತ್ತಾನಂ… ಸಙ್ಖಾರವನ್ತಂ ವಾ ಅತ್ತಾನಂ… ವಿಞ್ಞಾಣವನ್ತಂ ವಾ ಅತ್ತಾನಂ ಅತ್ತನಿ ವಾ ವಿಞ್ಞಾಣಂ ವಿಞ್ಞಾಣಸ್ಮಿಂ ವಾ ಅತ್ತಾನಂ।>
      text <ಕಥಂ ರೂಪವನ್ತಂ ಅತ್ತಾನಂ ಸಮನುಪಸ್ಸತಿ॥ ಇಧೇಕಚ್ಚೋ ವೇದನಂ… ಸಞ್ಞಂ… ಸಙ್ಖಾರೇ… ವಿಞ್ಞಾಣಂ ಅತ್ತತೋ ಸಮನುಪಸ್ಸತಿ। ತಸ್ಸ ಏವಂ ಹೋತಿ ಅಯಂ ಖೋ ಮೇ ಅತ್ತಾ। ಸೋ ಖೋ ಪನ ಮೇ ಅಯಂ ಅತ್ತಾ ಇಮಿನಾ ರೂಪೇನ ರೂಪವಾತಿ। ರೂಪವನ್ತಂ ಅತ್ತಾನಂ ಸಮನುಪಸ್ಸತಿ। ಸೇಯ್ಯಥಾಪಿ ರುಕ್ಖೋ ಛಾಯಾಸಮ್ಪನ್ನೋ ಅಸ್ಸ। ತಮೇನಂ ಪುರಿಸೋ ಏವಂ ವದೇಯ್ಯ ಅಯಂ ರುಕ್ಖೋ। ಅಯಂ ಛಾಯಾ। ಅಞ್ಞೋ ರುಕ್ಖೋ। ಅಞ್ಞಾ ಛಾಯಾ। ಸೋ ಖೋ ಪನಾಯಂ ರುಕ್ಖೋ ಇಮಾಯ ಛಾಯಾಯ ಛಾಯಾವಾತಿ। ಛಾಯಾವನ್ತಂ ರುಕ್ಖಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ವೇದನಂ…ಪೇ॰… ಅಯಂ ಪಠಮಾ ಸಕ್ಕಾಯವತ್ಥುಕಾ ಸಸ್ಸತದಿಟ್ಠಿ। ಸಸ್ಸತದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ರೂಪವನ್ತಂ ಅತ್ತಾನಂ ಸಮನುಪಸ್ಸತಿ…ಪೇ॰… ಸಕ್ಕಾಯವತ್ಥುಕಾಯ ಸಸ್ಸತದಿಟ್ಠಿಯಾ ಇಮೇಹಿ ಪನ್ನರಸಹಿ ಆಕಾರೇಹಿ ಅಭಿನಿವೇಸೋ ಹೋತಿ।>
      stand <ಸಸ್ಸತದಿಟ್ಠಿನಿದ್ದೇಸೋ ಪಞ್ಚಮೋ।>
    text <೬॥ ಉಚ್ಛೇದದಿಟ್ಠಿನಿದ್ದೇಸೋ>
      text <೧೩೯>, <ಸಕ್ಕಾಯವತ್ಥುಕಾಯ ಉಚ್ಛೇದದಿಟ್ಠಿಯಾ ಕತಮೇಹಿ ಪಞ್ಚಹಿ ಆಕಾರೇಹಿ ಅಭಿನಿವೇಸೋ ಹೋತಿ॥ ಇಧ ಅಸ್ಸುತವಾ ಪುಥುಜ್ಜನೋ ಅರಿಯಾನಂ ಅದಸ್ಸಾವೀ ಅರಿಯಧಮ್ಮಸ್ಸ ಅಕೋವಿದೋ ಅರಿಯಧಮ್ಮೇ ಅವಿನೀತೋ ಸಪ್ಪುರಿಸಾನಂ ಅದಸ್ಸಾವೀ ಸಪ್ಪುರಿಸಧಮ್ಮಸ್ಸ ಅಕೋವಿದೋ ಸಪ್ಪುರಿಸಧಮ್ಮೇ ಅವಿನೀತೋ ರೂಪಂ ಅತ್ತತೋ ಸಮನುಪಸ್ಸತಿ। ವೇದನಂ ಅತ್ತತೋ ಸಮನುಪಸ್ಸತಿ। ಸಞ್ಞಂ ಅತ್ತತೋ ಸಮನುಪಸ್ಸತಿ। ಸಙ್ಖಾರೇ ಅತ್ತತೋ ಸಮನುಪಸ್ಸತಿ। ವಿಞ್ಞಾಣಂ ಅತ್ತತೋ ಸಮನುಪಸ್ಸತಿ।>
      text <ಕಥಂ ರೂಪಂ ಅತ್ತತೋ ಸಮನುಪಸ್ಸತಿ॥ ಇಧೇಕಚ್ಚೋ ಪಥವೀಕಸಿಣಂ…ಪೇ॰… ಓದಾತಕಸಿಣಂ ಅತ್ತತೋ ಸಮನುಪಸ್ಸತಿ। ಯಂ ಓದಾತಕಸಿಣಂ। ಸೋ ಅಹಂ। ಯೋ ಅಹಂ। ತಂ ಓದಾತಕಸಿಣನ್ತಿ ಓದಾತಕಸಿಣಞ್ಚ ಅತ್ತಞ್ಚ ಅದ್ವಯಂ ಸಮನುಪಸ್ಸತಿ। ಸೇಯ್ಯಥಾಪಿ ತೇಲಪ್ಪದೀಪಸ್ಸ ಝಾಯತೋ…ಪೇ॰… ಅಯಂ ಪಠಮಾ ಸಕ್ಕಾಯವತ್ಥುಕಾ ಉಚ್ಛೇದದಿಟ್ಠಿ। ಉಚ್ಛೇದದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ರೂಪಂ ಅತ್ತತೋ ಸಮನುಪಸ್ಸತಿ…ಪೇ॰… ಸಕ್ಕಾಯವತ್ಥುಕಾಯ ಉಚ್ಛೇದದಿಟ್ಠಿಯಾ ಇಮೇಹಿ ಪಞ್ಚಹಿ ಆಕಾರೇಹಿ ಅಭಿನಿವೇಸೋ ಹೋತಿ।>
      stand <ಉಚ್ಛೇದದಿಟ್ಠಿನಿದ್ದೇಸೋ ಛಟ್ಠೋ।>
    text <೭॥ ಅನ್ತಗ್ಗಾಹಿಕಾದಿಟ್ಠಿನಿದ್ದೇಸೋ>
      text <೧೪೦>, <ಅನ್ತಗ್ಗಾಹಿಕಾಯ ದಿಟ್ಠಿಯಾ ಕತಮೇಹಿ ಪಞ್ಞಾಸಾಯ ಆಕಾರೇಹಿ ಅಭಿನಿವೇಸೋ ಹೋತಿ॥ ಸಸ್ಸತೋ ಲೋಕೋತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥ ಅಸಸ್ಸತೋ ಲೋಕೋತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥ ಅನ್ತವಾ ಲೋಕೋತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ… ಅನನ್ತವಾ ಲೋಕೋತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ… ತಂ ಜೀವಂ ತಂ ಸರೀರನ್ತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ… ಅಞ್ಞಂ ಜೀವಂ ಅಞ್ಞಂ ಸರೀರನ್ತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ… ಹೋತಿ ತಥಾಗತೋ ಪರಂ ಮರಣಾತಿ…ಪೇ॰… ನ ಹೋತಿ ತಥಾಗತೋ ಪರಂ ಮರಣಾತಿ… ಹೋತಿ ಚ ನ ಚ ಹೋತಿ ತಥಾಗತೋ ಪರಂ ಮರಣಾತಿ… ನೇವ ಹೋತಿ ನ ನ ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಕತಿಹಾಕಾರೇಹಿ ಅಭಿನಿವೇಸೋ ಹೋತಿ॥>
      text <ಸಸ್ಸತೋ ಲೋಕೋತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ…ಪೇ॰… ನೇವ ಹೋತಿ ನ ನ ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ।>
      text <ಕ ಸಸ್ಸತೋ ಲೋಕೋತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಕತಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ॥ ರೂಪಂ ಲೋಕೋ ಚೇವ ಸಸ್ಸತಂ ಚಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ಸಸ್ಸತೋ ಲೋಕೋತಿ ಅನ್ತಗ್ಗಾಹಿಕಾ ದಿಟ್ಠಿ। ಅನ್ತಗ್ಗಾಹಿಕಾ ದಿಟ್ಠಿ ಮಿಚ್ಛಾದಿಟ್ಠಿ …ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ।>
      text <ವೇದನಾ ಲೋಕೋ ಚೇವ ಸಸ್ಸತಾ ಚಾತಿ…ಪೇ॰… ಸಞ್ಞಾ ಲೋಕೋ ಚೇವ ಸಸ್ಸತಾ ಚಾತಿ…ಪೇ॰… ಸಙ್ಖಾರಾ ಲೋಕೋ ಚೇವ ಸಸ್ಸತಾ ಚಾತಿ…ಪೇ॰… ವಿಞ್ಞಾಣಂ ಲೋಕೋ ಚೇವ ಸಸ್ಸತಞ್ಚಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಞ್ಚಮೀ ಸಸ್ಸತೋ ಲೋಕೋತಿ ಅನ್ತಗ್ಗಾಹಿಕಾ ದಿಟ್ಠಿ। ಅನ್ತಗ್ಗಾಹಿಕಾ ದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಸಸ್ಸತೋ ಲೋಕೋತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಇಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ।>
      text <ಖ ಅಸಸ್ಸತೋ ಲೋಕೋತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಕತಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ॥ ರೂಪಂ ಲೋಕೋ ಚೇವ ಅಸಸ್ಸತಞ್ಚಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ…ಪೇ॰… ಅಯಂ ಪಠಮಾ ಅಸಸ್ಸತೋ ಲೋಕೋತಿ ಅನ್ತಗ್ಗಾಹಿಕಾ ದಿಟ್ಠಿ। ಅನ್ತಗ್ಗಾಹಿಕಾ ದಿಟ್ಠಿ ಮಿಚ್ಛಾದಿಟ್ಠಿ ದಿಟ್ಠಿವಿಪತ್ತಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ।>
      text <ವೇದನಾ ಲೋಕೋ ಚೇವ ಅಸಸ್ಸತಾ ಚಾತಿ…ಪೇ॰… ಸಞ್ಞಾ ಲೋಕೋ ಚೇವ ಅಸಸ್ಸತಾ ಚಾತಿ…ಪೇ॰… ಸಙ್ಖಾರಾ ಲೋಕೋ ಚೇವ ಅಸಸ್ಸತಾ ಚಾತಿ…ಪೇ॰… ವಿಞ್ಞಾಣಂ ಲೋಕೋ ಚೇವ ಅಸಸ್ಸತಞ್ಚಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ। ಅನ್ತಗ್ಗಾಹಿಕಾ ದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಅಸಸ್ಸತೋ ಲೋಕೋತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಇಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ।>
      text <ಗ ಅನ್ತವಾ ಲೋಕೋತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಕತಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ॥ ಇಧೇಕಚ್ಚೋ ಪರಿತ್ತಂ ಓಕಾಸಂ ನೀಲಕತೋ ಫರತಿ। ತಸ್ಸ ಏವಂ ಹೋತಿ ಅನ್ತವಾ ಅಯಂ ಲೋಕೋ ಪರಿವಟುಮೋತಿ। ಅನ್ತಸಞ್ಞೀ ಹೋತಿ। ಯಂ ಫರತಿ। ತಂ ವತ್ಥು ಚೇವ ಲೋಕೋ ಚ। ಯೇನ ಫರತಿ। ಸೋ ಅತ್ತಾ ಚೇವ ಲೋಕೋ ಚಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ಅನ್ತವಾ ಲೋಕೋತಿ ಅನ್ತಗ್ಗಾಹಿಕಾ ದಿಟ್ಠಿ। ಅನ್ತಗ್ಗಾಹಿಕಾ ದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ।>
      text <ಇಧೇಕಚ್ಚೋ ಪರಿತ್ತಂ ಓಕಾಸಂ ಪೀತಕತೋ ಫರತಿ… ಲೋಹಿತಕತೋ ಫರತಿ… ಓದಾತಕತೋ ಫರತಿ… ಓಭಾಸಕತೋ ಫರತಿ। ತಸ್ಸ ಏವಂ ಹೋತಿ ಅನ್ತವಾ ಅಯಂ ಲೋಕೋ ಪರಿವಟುಮೋತಿ। ಅನ್ತಸಞ್ಞೀ ಹೋತಿ। ಯಂ ಫರತಿ ತಂ ವತ್ಥು ಚೇವ ಲೋಕೋ ಚ। ಯೇನ ಫರತಿ ಸೋ ಅತ್ತಾ ಚೇವ ಲೋಕೋ ಚಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ…ಪೇ॰… ಅನ್ತವಾ ಲೋಕೋತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಇಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ।>
      text <ಘ ಅನನ್ತವಾ ಲೋಕೋತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಕತಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ॥ ಇಧೇಕಚ್ಚೋ ವಿಪುಲಂ ಓಕಾಸಂ ನೀಲಕತೋ ಫರತಿ। ತಸ್ಸ ಏವಂ ಹೋತಿ ಅನನ್ತವಾ ಅಯಂ ಲೋಕೋ ಅಪರಿಯನ್ತೋತಿ। ಅನನ್ತಸಞ್ಞೀ ಹೋತಿ। ಯಂ ಫರತಿ ತಂ ವತ್ಥು ಚೇವ ಲೋಕೋ ಚ। ಯೇನ ಫರತಿ ಸೋ ಅತ್ತಾ ಚೇವ ಲೋಕೋ ಚಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ಅನನ್ತವಾ ಲೋಕೋತಿ ಅನ್ತಗ್ಗಾಹಿಕಾ ದಿಟ್ಠಿ। ಅನ್ತಗ್ಗಾಹಿಕಾ ದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ।>
      text <ಇಧೇಕಚ್ಚೋ ವಿಪುಲಂ ಓಕಾಸಂ ಪೀತಕತೋ ಫರತಿ… ಲೋಹಿತಕತೋ ಫರತಿ… ಓದಾತಕತೋ ಫರತಿ… ಓಭಾಸಕತೋ ಫರತಿ। ತಸ್ಸ ಏವಂ ಹೋತಿ ಅನನ್ತವಾ ಅಯಂ ಲೋಕೋ ಅಪರಿಯನ್ತೋತಿ। ಅನನ್ತಸಞ್ಞೀ ಹೋತಿ। ಯಂ ಫರತಿ ತಂ ವತ್ಥು ಚೇವ ಲೋಕೋ ಚ। ಯೇನ ಫರತಿ ಸೋ ಅತ್ತಾ ಚೇವ ಲೋಕೋ ಚಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ…ಪೇ॰… ಅನನ್ತವಾ ಲೋಕೋತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಇಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ।>
      text <ಙ ತಂ ಜೀವಂ ತಂ ಸರೀರನ್ತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಕತಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ॥ ರೂಪಂ ಜೀವಞ್ಚೇವ ಸರೀರಞ್ಚ। ಯಂ ಜೀವಂ ತಂ ಸರೀರಂ। ಯಂ ಸರೀರಂ ತಂ ಜೀವನ್ತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ತಂ ಜೀವಂ ತಂ ಸರೀರನ್ತಿ ಅನ್ತಗ್ಗಾಹಿಕಾ ದಿಟ್ಠಿ। ಅನ್ತಗ್ಗಾಹಿಕಾ ದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ।>
      text <ವೇದನಾ ಜೀವಾ ಚೇವ ಸರೀರಂ ಚ… ಸಞ್ಞಾ ಜೀವಾ ಚೇವ ಸರೀರಂ ಚ… ಸಙ್ಖಾರಾ ಜೀವಾ ಚೇವ ಸರೀರಂ ಚ… ವಿಞ್ಞಾಣಂ ಜೀವಞ್ಚೇವ ಸರೀರಞ್ಚ। ಯಂ ಜೀವಂ ತಂ ಸರೀರಂ। ಯಂ ಸರೀರಂ ತಂ ಜೀವನ್ತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ…ಪೇ॰… ತಂ ಜೀವಂ ತಂ ಸರೀರನ್ತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಇಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ।>
      text <ಚ ಅಞ್ಞಂ ಜೀವಂ ಅಞ್ಞಂ ಸರೀರನ್ತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಕತಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ॥ ರೂಪಂ ಸರೀರಂ। ನ ಜೀವಂ। ಜೀವಂ ನ ಸರೀರಂ। ಅಞ್ಞಂ ಜೀವಂ ಅಞ್ಞಂ ಸರೀರನ್ತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ಅಞ್ಞಂ ಜೀವಂ ಅಞ್ಞಂ ಸರೀರನ್ತಿ ಅನ್ತಗ್ಗಾಹಿಕಾ ದಿಟ್ಠಿ। ಅನ್ತಗ್ಗಾಹಿಕಾ ದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ।>
      text <ವೇದನಾ ಸರೀರಂ। ನ ಜೀವಂ… ಸಞ್ಞಾ ಸರೀರಂ। ನ ಜೀವಂ… ಸಙ್ಖಾರಾ ಸರೀರಂ। ನ ಜೀವಂ… ವಿಞ್ಞಾಣಂ ಸರೀರಂ। ನ ಜೀವಂ। ಜೀವಂ ನ ಸರೀರಂ। ಅಞ್ಞಂ ಜೀವಂ। ಅಞ್ಞಂ ಸರೀರನ್ತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ…ಪೇ॰… ಅಞ್ಞಂ ಜೀವಂ। ಅಞ್ಞಂ ಸರೀರನ್ತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಇಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ।>
      text <ಛ ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಕತಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ॥ ರೂಪಂ ಇಧೇವ ಮರಣಧಮ್ಮಂ। ತಥಾಗತೋ ಕಾಯಸ್ಸ ಭೇದಾ ಹೋತಿಪಿ ತಿಟ್ಠತಿಪಿ ಉಪ್ಪಜ್ಜತಿಪಿ ನಿಬ್ಬತ್ತತಿಪೀತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾ ದಿಟ್ಠಿ। ಅನ್ತಗ್ಗಾಹಿಕಾ ದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ।>
      text <ವೇದನಾ ಇಧೇವ ಮರಣಧಮ್ಮಾ…ಪೇ॰… ಸಞ್ಞಾ ಇಧೇವ ಮರಣಧಮ್ಮಾ… ಸಙ್ಖಾರಾ ಇಧೇವ ಮರಣಧಮ್ಮಾ… ವಿಞ್ಞಾಣಂ ಇಧೇವ ಮರಣಧಮ್ಮಂ। ತಥಾಗತೋ ಕಾಯಸ್ಸ ಭೇದಾ ಹೋತಿಪಿ ತಿಟ್ಠತಿಪಿ ಉಪ್ಪಜ್ಜತಿಪಿ ನಿಬ್ಬತ್ತತಿಪೀತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ…ಪೇ॰… ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಇಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ।>
      text <ಜ ನ ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಕತಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ॥ ರೂಪಂ ಇಧೇವ ಮರಣಧಮ್ಮಂ। ತಥಾಗತೋಪಿ ಕಾಯಸ್ಸ ಭೇದಾ ಉಚ್ಛಿಜ್ಜತಿ ವಿನಸ್ಸತಿ। ನ ಹೋತಿ ತಥಾಗತೋ ಪರಂ ಮರಣಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ನ ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾ ದಿಟ್ಠಿ। ಅನ್ತಗ್ಗಾಹಿಕಾ ದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ।>
      text <ವೇದನಾ ಇಧೇವ ಮರಣಧಮ್ಮಾ…ಪೇ॰… ಸಞ್ಞಾ ಇಧೇವ ಮರಣಧಮ್ಮಾ… ಸಙ್ಖಾರಾ ಇಧೇವ ಮರಣಧಮ್ಮಾ… ವಿಞ್ಞಾಣಂ ಇಧೇವ ಮರಣಧಮ್ಮಂ। ತಥಾಗತೋಪಿ ಕಾಯಸ್ಸ ಭೇದಾ ಉಚ್ಛಿಜ್ಜತಿ ವಿನಸ್ಸತಿ। ನ ಹೋತಿ ತಥಾಗತೋ ಪರಂ ಮರಣಾತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ…ಪೇ॰… ನ ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಇಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ।>
      text <ಝ ಹೋತಿ ಚ ನ ಚ ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಕತಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ॥ ರೂಪಂ ಇಧೇವ ಮರಣಧಮ್ಮಂ। ತಥಾಗತೋ ಕಾಯಸ್ಸ ಭೇದಾ ಹೋತಿ ಚ ನ ಚ ಹೋತೀತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ಹೋತಿ ಚ ನ ಚ ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾ ದಿಟ್ಠಿ। ಅನ್ತಗ್ಗಾಹಿಕಾ ದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ ನ ಚ ದಿಟ್ಠಿಯೋ।>
      text <ವೇದನಾ ಇಧೇವ ಮರಣಧಮ್ಮಾ…ಪೇ॰… ಸಞ್ಞಾ ಇಧೇವ ಮರಣಧಮ್ಮಾ… ಸಙ್ಖಾರಾ ಇಧೇವ ಮರಣಧಮ್ಮಾ… ವಿಞ್ಞಾಣಂ ಇಧೇವ ಮರಣಧಮ್ಮಂ। ತಥಾಗತೋ ಕಾಯಸ್ಸ ಭೇದಾ ಹೋತಿ ಚ ನ ಚ ಹೋತೀತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ…ಪೇ॰… ಹೋತಿ ಚ ನ ಚ ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಇಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ।>
      text <ಞ ನೇವ ಹೋತಿ ನ ನ ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಕತಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ॥ ರೂಪಂ ಇಧೇವ ಮರಣಧಮ್ಮಂ। ತಥಾಗತೋ ಕಾಯಸ್ಸ ಭೇದಾ ಪರಂ ಮರಣಾ ನೇವ ಹೋತಿ ನ ನ ಹೋತೀತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ನೇವ ಹೋತಿ ನ ನ ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾ ದಿಟ್ಠಿ। ಅನ್ತಗ್ಗಾಹಿಕಾ ದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ।>
      text <ವೇದನಾ ಇಧೇವ ಮರಣಧಮ್ಮಾ…ಪೇ॰… ಸಞ್ಞಾ ಇಧೇವ ಮರಣಧಮ್ಮಾ… ಸಙ್ಖಾರಾ ಇಧೇವ ಮರಣಧಮ್ಮಾ… ವಿಞ್ಞಾಣಂ ಇಧೇವ ಮರಣಧಮ್ಮಂ। ತಥಾಗತೋ ಕಾಯಸ್ಸ ಭೇದಾ ಪರಂ ಮರಣಾ ನೇವ ಹೋತಿ ನ ನ ಹೋತೀತಿ ಅಭಿನಿವೇಸಪರಾಮಾಸೋ ದಿಟ್ಠಿ। ತಾಯ ದಿಟ್ಠಿಯಾ ಸೋ ಅನ್ತೋ ಗಹಿತೋತಿ ಅನ್ತಗ್ಗಾಹಿಕಾ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಞ್ಚಮೀ ನೇವ ಹೋತಿ ನ ನ ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾ ದಿಟ್ಠಿ। ಅನ್ತಗ್ಗಾಹಿಕಾ ದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ನೇವ ಹೋತಿ ನ ನ ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಇಮೇಹಿ ಪಞ್ಚಹಾಕಾರೇಹಿ ಅಭಿನಿವೇಸೋ ಹೋತಿ। ಅನ್ತಗ್ಗಾಹಿಕಾಯ ದಿಟ್ಠಿಯಾ ಇಮೇಹಿ ಪಞ್ಞಾಸಾಯ ಆಕಾರೇಹಿ ಅಭಿನಿವೇಸೋ ಹೋತಿ।>
      stand <ಅನ್ತಗ್ಗಾಹಿಕಾದಿಟ್ಠಿನಿದ್ದೇಸೋ ಸತ್ತಮೋ।>
    text <೮॥ ಪುಬ್ಬನ್ತಾನುದಿಟ್ಠಿನಿದ್ದೇಸೋ>
      text <೧೪೧>, <ಪುಬ್ಬನ್ತಾನುದಿಟ್ಠಿಯಾ ಕತಮೇಹಿ ಅಟ್ಠಾರಸಹಿ ಆಕಾರೇಹಿ ಅಭಿನಿವೇಸೋ ಹೋತಿ॥ ಚತ್ತಾರೋ ಸಸ್ಸತವಾದಾ। ಚತ್ತಾರೋ ಏಕಚ್ಚಸಸ್ಸತಿಕಾ। ಚತ್ತಾರೋ ಅನ್ತಾನನ್ತಿಕಾ। ಚತ್ತಾರೋ ಅಮರಾವಿಕ್ಖೇಪಿಕಾ। ದ್ವೇ ಅಧಿಚ್ಚಸಮುಪ್ಪನ್ನಿಕಾ ಪುಬ್ಬನ್ತಾನುದಿಟ್ಠಿಯಾ ಇಮೇಹಿ ಅಟ್ಠಾರಸಹಿ ಆಕಾರೇಹಿ ಅಭಿನಿವೇಸೋ ಹೋತಿ।>
      stand <ಪುಬ್ಬನ್ತಾನುದಿಟ್ಠಿನಿದ್ದೇಸೋ ಅಟ್ಠಮೋ।>
    text <೯॥ ಅಪರನ್ತಾನುದಿಟ್ಠಿನಿದ್ದೇಸೋ>
      text <೧೪೨>, <ಅಪರನ್ತಾನುದಿಟ್ಠಿಯಾ ಕತಮೇಹಿ ಚತುಚತ್ತಾಲೀಸಾಯ ಆಕಾರೇಹಿ ಅಭಿನಿವೇಸೋ ಹೋತಿ॥ ಸೋಳಸ ಸಞ್ಞೀವಾದಾ। ಅಟ್ಠ ಅಸಞ್ಞೀವಾದಾ। ಅಟ್ಠ ನೇವಸಞ್ಞೀನಾಸಞ್ಞೀವಾದಾ। ಸತ್ತ ಉಚ್ಛೇದವಾದಾ। ಪಞ್ಚ ದಿಟ್ಠಧಮ್ಮನಿಬ್ಬಾನವಾದಾ ಅಪರನ್ತಾನುದಿಟ್ಠಿಯಾ ಇಮೇಹಿ ಚತುಚತ್ತಾಲೀಸಾಯ ಆಕಾರೇಹಿ ಅಭಿನಿವೇಸೋ ಹೋತಿ।>
      stand <ಅಪರನ್ತಾನುದಿಟ್ಠಿನಿದ್ದೇಸೋ ನವಮೋ।>
    text <೧೦-೧೨॥ ಸಞ್ಞೋಜನಿಕಾದಿದಿಟ್ಠಿನಿದ್ದೇಸೋ>
      text <೧೪೩>, <ಸಞ್ಞೋಜನಿಕಾಯ ದಿಟ್ಠಿಯಾ ಕತಮೇಹಿ ಅಟ್ಠಾರಸಹಿ ಆಕಾರೇಹಿ ಅಭಿನಿವೇಸೋ ಹೋತಿ॥ ಯಾ ದಿಟ್ಠಿ ದಿಟ್ಠಿಗತಂ ದಿಟ್ಠಿಗಹನಂ…ಪೇ॰… ದಿಟ್ಠಾಭಿನಿವೇಸೋ ದಿಟ್ಠಿಪರಾಮಾಸೋ ಸಞ್ಞೋಜನಿಕಾಯ ದಿಟ್ಠಿಯಾ ಇಮೇಹಿ ಅಟ್ಠಾರಸಹಿ ಆಕಾರೇಹಿ ಅಭಿನಿವೇಸೋ ಹೋತಿ।>
      text <೧೪೪>, <ಅಹನ್ತಿ ಮಾನವಿನಿಬನ್ಧಾಯ ದಿಟ್ಠಿಯಾ ಕತಮೇಹಿ ಅಟ್ಠಾರಸಹಿ ಆಕಾರೇಹಿ ಅಭಿನಿವೇಸೋ ಹೋತಿ॥ ಚಕ್ಖು ಅಹನ್ತಿ ಅಭಿನಿವೇಸಪರಾಮಾಸೋ। ಅಹನ್ತಿ ಮಾನವಿನಿಬನ್ಧಾ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ಅಹನ್ತಿ ಮಾನವಿನಿಬನ್ಧಾ ದಿಟ್ಠಿ। ಮಾನವಿನಿಬನ್ಧಾ ದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ।>
      text <ಸೋತಂ ಅಹನ್ತಿ…ಪೇ॰… ಘಾನಂ ಅಹನ್ತಿ…ಪೇ॰… ಜಿವ್ಹಾ ಅಹನ್ತಿ…ಪೇ॰… ಕಾಯೋ ಅಹನ್ತಿ…ಪೇ॰… ಮನೋ ಅಹನ್ತಿ…ಪೇ॰… ರೂಪಾ ಅಹನ್ತಿ…ಪೇ॰… ಧಮ್ಮಾ ಅಹನ್ತಿ… ಚಕ್ಖುವಿಞ್ಞಾಣಂ ಅಹನ್ತಿ…ಪೇ॰… ಮನೋವಿಞ್ಞಾಣಂ ಅಹನ್ತಿ ಅಭಿನಿವೇಸಪರಾಮಾಸೋ। ಅಹನ್ತಿ ಮಾನವಿನಿಬನ್ಧಾ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಅಟ್ಠಾರಸಮೀ ಅಹನ್ತಿ ಮಾನವಿನಿಬನ್ಧಾ ದಿಟ್ಠಿ। ಮಾನವಿನಿಬನ್ಧಾ ದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಅಹನ್ತಿ ಮಾನವಿನಿಬನ್ಧಾಯ ದಿಟ್ಠಿಯಾ ಇಮೇಹಿ ಅಟ್ಠಾರಸಹಿ ಆಕಾರೇಹಿ ಅಭಿನಿವೇಸೋ ಹೋತಿ।>
      text <೧೪೫>, <ಮಮನ್ತಿ ಮಾನವಿನಿಬನ್ಧಾಯ ದಿಟ್ಠಿಯಾ ಕತಮೇಹಿ ಅಟ್ಠಾರಸಹಿ ಆಕಾರೇಹಿ ಅಭಿನಿವೇಸೋ ಹೋತಿ॥ ಚಕ್ಖು ಮಮನ್ತಿ ಅಭಿನಿವೇಸಪರಾಮಾಸೋ। ಮಮನ್ತಿ ಮಾನವಿನಿಬನ್ಧಾ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ಮಮನ್ತಿ ಮಾನವಿನಿಬನ್ಧಾ ದಿಟ್ಠಿ। ಮಾನವಿನಿಬನ್ಧಾ ದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ।>
      text <ಸೋತಂ ಮಮನ್ತಿ…ಪೇ॰… ಘಾನಂ ಮಮನ್ತಿ…ಪೇ॰… ಜಿವ್ಹಾ ಮಮನ್ತಿ…ಪೇ॰… ಕಾಯೋ ಮಮನ್ತಿ…ಪೇ॰… ಮನೋ ಮಮನ್ತಿ…ಪೇ॰… ರೂಪಾ ಮಮನ್ತಿ…ಪೇ॰… ಧಮ್ಮಾ ಮಮನ್ತಿ…ಪೇ॰… ಚಕ್ಖುವಿಞ್ಞಾಣಂ ಮಮನ್ತಿ…ಪೇ॰… ಮನೋವಿಞ್ಞಾಣಂ ಮಮನ್ತಿ ಅಭಿನಿವೇಸಪರಾಮಾಸೋ। ಮಮನ್ತಿ ಮಾನವಿನಿಬನ್ಧಾ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಅಟ್ಠಾರಸಮೀ ಮಮನ್ತಿ ಮಾನವಿನಿಬನ್ಧಾ ದಿಟ್ಠಿ। ಮಾನವಿನಿಬನ್ಧಾ ದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಮಮನ್ತಿ ಮಾನವಿನಿಬನ್ಧಾಯ ದಿಟ್ಠಿಯಾ ಇಮೇಹಿ ಅಟ್ಠಾರಸಹಿ ಆಕಾರೇಹಿ ಅಭಿನಿವೇಸೋ ಹೋತಿ।>
      stand <ಸಞ್ಞೋಜನಿಕಾದಿದಿಟ್ಠಿನಿದ್ದೇಸೋ ದ್ವಾದಸಮೋ।>
    text <೧೩॥ ಅತ್ತವಾದಪಟಿಸಂಯುತ್ತದಿಟ್ಠಿನಿದ್ದೇಸೋ>
      text <೧೪೬>, <ಅತ್ತವಾದಪಟಿಸಂಯುತ್ತಾಯ ದಿಟ್ಠಿಯಾ ಕತಮೇಹಿ ವೀಸತಿಯಾ ಆಕಾರೇಹಿ ಅಭಿನಿವೇಸೋ ಹೋತಿ॥ ಇಧ ಅಸ್ಸುತವಾ ಪುಥುಜ್ಜನೋ ಅರಿಯಾನಂ ಅದಸ್ಸಾವೀ ಅರಿಯಧಮ್ಮಸ್ಸ ಅಕೋವಿದೋ ಅರಿಯಧಮ್ಮೇ ಅವಿನೀತೋ ಸಪ್ಪುರಿಸಾನಂ ಅದಸ್ಸಾವೀ ಸಪ್ಪುರಿಸಧಮ್ಮಸ್ಸ ಅಕೋವಿದೋ ಸಪ್ಪುರಿಸಧಮ್ಮೇ ಅವಿನೀತೋ ರೂಪಂ ಅತ್ತತೋ ಸಮನುಪಸ್ಸತಿ ರೂಪವನ್ತಂ ವಾ ಅತ್ತಾನಂ ಅತ್ತನಿ ವಾ ರೂಪಂ ರೂಪಸ್ಮಿಂ ವಾ ಅತ್ತಾನಂ…ಪೇ॰… ವೇದನಂ… ಸಞ್ಞಂ… ಸಙ್ಖಾರೇ… ವಿಞ್ಞಾಣಂ ಅತ್ತತೋ ಸಮನುಪಸ್ಸತಿ ವಿಞ್ಞಾಣವನ್ತಂ ವಾ ಅತ್ತಾನಂ ಅತ್ತನಿ ವಾ ವಿಞ್ಞಾಣಂ ವಿಞ್ಞಾಣಸ್ಮಿಂ ವಾ ಅತ್ತಾನಂ…ಪೇ॰…।>
      text <ಕಥಂ ರೂಪಂ ಅತ್ತತೋ ಸಮನುಪಸ್ಸತಿ॥ ಇಧೇಕಚ್ಚೋ ಪಥವೀಕಸಿಣಂ…ಪೇ॰… ಓದಾತಕಸಿಣಂ ಅತ್ತತೋ ಸಮನುಪಸ್ಸತಿ। ಯಂ ಓದಾತಕಸಿಣಂ। ಸೋ ಅಹಂ। ಯೋ ಅಹಂ। ತಂ ಓದಾತಕಸಿಣನ್ತಿ ಓದಾತಕಸಿಣಞ್ಚ ಅತ್ತಞ್ಚ ಅದ್ವಯಂ ಸಮನುಪಸ್ಸತಿ। ಸೇಯ್ಯಥಾಪಿ ತೇಲಪ್ಪದೀಪಸ್ಸ ಝಾಯತೋ ಯಾ ಅಚ್ಚಿ। ಸೋ ವಣ್ಣೋ। ಯೋ ವಣ್ಣೋ। ಸಾ ಅಚ್ಚೀತಿ ಅಚ್ಚಿಞ್ಚ ವಣ್ಣಞ್ಚ ಅದ್ವಯಂ ಸಮನುಪಸ್ಸತಿ। ಏವಮೇವಂ ಇಧೇಕಚ್ಚೋ ಓದಾತಕಸಿಣಂ ಅತ್ತತೋ ಸಮನುಪಸ್ಸತಿ…ಪೇ॰… ಅಯಂ ಪಠಮಾ ರೂಪವತ್ಥುಕಾ ಅತ್ತವಾದಪಟಿಸಂಯುತ್ತಾ ದಿಟ್ಠಿ। ಅತ್ತವಾದಪಟಿಸಂಯುತ್ತಾ ದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಏವಂ ರೂಪಂ ಅತ್ತತೋ ಸಮನುಪಸ್ಸತಿ…ಪೇ॰… ಅತ್ತವಾದಪಟಿಸಂಯುತ್ತಾಯ ದಿಟ್ಠಿಯಾ ಇಮೇಹಿ ವೀಸತಿಯಾ ಆಕಾರೇಹಿ ಅಭಿನಿವೇಸೋ ಹೋತಿ।>
      stand <ಅತ್ತವಾದಪಟಿಸಂಯುತ್ತದಿಟ್ಠಿನಿದ್ದೇಸೋ ತೇರಸಮೋ।>
    text <೧೪॥ ಲೋಕವಾದಪಟಿಸಂಯುತ್ತದಿಟ್ಠಿನಿದ್ದೇಸೋ>
      text <೧೪೭>, <ಲೋಕವಾದಪಟಿಸಂಯುತ್ತಾಯ ದಿಟ್ಠಿಯಾ ಕತಮೇಹಿ ಅಟ್ಠಹಿ ಆಕಾರೇಹಿ ಅಭಿನಿವೇಸೋ ಹೋತಿ॥ ಸಸ್ಸತೋ ಅತ್ತಾ ಚ ಲೋಕೋ ಚಾತಿ ಅಭಿನಿವೇಸಪರಾಮಾಸೋ ಲೋಕವಾದಪಟಿಸಂಯುತ್ತಾ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ। ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಪಠಮಾ ಲೋಕವಾದಪಟಿಸಂಯುತ್ತಾ ದಿಟ್ಠಿ। ಲೋಕವಾದಪಟಿಸಂಯುತ್ತಾ ದಿಟ್ಠಿ ಮಿಚ್ಛಾದಿಟ್ಠಿ…ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ।>
      text <ಅಸಸ್ಸತೋ ಅತ್ತಾ ಚ ಲೋಕೋ ಚಾತಿ…ಪೇ॰… ಸಸ್ಸತೋ ಚ ಅಸಸ್ಸತೋ ಚ ಅತ್ತಾ ಚ ಲೋಕೋ ಚಾತಿ…ಪೇ॰… ನೇವ ಸಸ್ಸತೋ ನಾಸಸ್ಸತೋ ಅತ್ತಾ ಚ ಲೋಕೋ ಚಾತಿ… ಅನ್ತವಾ ಅತ್ತಾ ಚ ಲೋಕೋ ಚಾತಿ… ಅನನ್ತವಾ ಅತ್ತಾ ಚ ಲೋಕೋ ಚಾತಿ… ಅನ್ತವಾ ಚ ಅನನ್ತವಾ ಚ ಅತ್ತಾ ಚ ಲೋಕೋ ಚಾತಿ… ನೇವ ಅನ್ತವಾ ನ ಅನನ್ತವಾ ಅತ್ತಾ ಚ ಲೋಕೋ ಚಾತಿ ಅಭಿನಿವೇಸಪರಾಮಾಸೋ ಲೋಕವಾದಪಟಿಸಂಯುತ್ತಾ ದಿಟ್ಠಿ। ದಿಟ್ಠಿ ನ ವತ್ಥು। ವತ್ಥು ನ ದಿಟ್ಠಿ। ಅಞ್ಞಾ ದಿಟ್ಠಿ। ಅಞ್ಞಂ ವತ್ಥು। ಯಾ ಚ ದಿಟ್ಠಿ ಯಞ್ಚ ವತ್ಥು ಅಯಂ ಅಟ್ಠಮೀ ಲೋಕವಾದಪಟಿಸಂಯುತ್ತಾ ದಿಟ್ಠಿ। ಲೋಕವಾದಪಟಿಸಂಯುತ್ತಾ ದಿಟ್ಠಿ ಮಿಚ್ಛಾದಿಟ್ಠಿ …ಪೇ॰… ಇಮಾನಿ ಸಞ್ಞೋಜನಾನಿ। ನ ಚ ದಿಟ್ಠಿಯೋ। ಲೋಕವಾದಪಟಿಸಂಯುತ್ತಾಯ ದಿಟ್ಠಿಯಾ ಇಮೇಹಿ ಅಟ್ಠಹಿ ಆಕಾರೇಹಿ ಅಭಿನಿವೇಸೋ ಹೋತಿ।>
      stand <ಲೋಕವಾದಪಟಿಸಂಯುತ್ತದಿಟ್ಠಿನಿದ್ದೇಸೋ ಚುದ್ದಸಮೋ।>
    text <೧೫-೧೬॥ ಭವ-ವಿಭವದಿಟ್ಠಿನಿದ್ದೇಸೋ>
      text <೧೪೮>, <ಓಲೀಯನಾಭಿನಿವೇಸೋ ಭವದಿಟ್ಠಿ। ಅತಿಧಾವನಾಭಿನಿವೇಸೋ ವಿಭವದಿಟ್ಠಿ। ಅಸ್ಸಾದದಿಟ್ಠಿಯಾ ಪಞ್ಚತಿಂಸಾಯ ಆಕಾರೇಹಿ ಅಭಿನಿವೇಸೋ ಕತಿ ಭವದಿಟ್ಠಿಯೋ। ಕತಿ ವಿಭವದಿಟ್ಠಿಯೋ॥ ಅತ್ತಾನುದಿಟ್ಠಿಯಾ ವೀಸತಿಯಾ ಆಕಾರೇಹಿ ಅಭಿನಿವೇಸೋ ಕತಿ ಭವದಿಟ್ಠಿಯೋ ಕತಿ ವಿಭವದಿಟ್ಠಿಯೋ…ಪೇ॰… ಲೋಕವಾದಪಟಿಸಂಯುತ್ತಾಯ ದಿಟ್ಠಿಯಾ ಅಟ್ಠಹಿ ಆಕಾರೇಹಿ ಅಭಿನಿವೇಸೋ ಕತಿ ಭವದಿಟ್ಠಿಯೋ ಕತಿ ವಿಭವದಿಟ್ಠಿಯೋ॥>
      text <ಅಸ್ಸಾದದಿಟ್ಠಿಯಾ ಪಞ್ಚತಿಂಸಾಯ ಆಕಾರೇಹಿ ಅಭಿನಿವೇಸೋ ಸಿಯಾ ಭವದಿಟ್ಠಿಯೋ। ಸಿಯಾ ವಿಭವದಿಟ್ಠಿಯೋ। ಅತ್ತಾನುದಿಟ್ಠಿಯಾ ವೀಸತಿಯಾ ಆಕಾರೇಹಿ ಅಭಿನಿವೇಸೋ ಪನ್ನರಸ ಭವದಿಟ್ಠಿಯೋ। ಪಞ್ಚ ವಿಭವದಿಟ್ಠಿಯೋ। ಮಿಚ್ಛಾದಿಟ್ಠಿಯಾ ದಸಹಿ ಆಕಾರೇಹಿ ಅಭಿನಿವೇಸೋ ಸಬ್ಬಾವ ತಾ ವಿಭವದಿಟ್ಠಿಯೋ। ಸಕ್ಕಾಯದಿಟ್ಠಿಯಾ ವೀಸತಿಯಾ ಆಕಾರೇಹಿ ಅಭಿನಿವೇಸೋ ಪನ್ನರಸ ಭವದಿಟ್ಠಿಯೋ। ಪಞ್ಚ ವಿಭವದಿಟ್ಠಿಯೋ। ಸಕ್ಕಾಯವತ್ಥುಕಾಯ ಸಸ್ಸತದಿಟ್ಠಿಯಾ ಪನ್ನರಸಹಿ ಆಕಾರೇಹಿ ಅಭಿನಿವೇಸೋ ಸಬ್ಬಾವ ತಾ ಭವದಿಟ್ಠಿಯೋ। ಸಕ್ಕಾಯವತ್ಥುಕಾಯ ಉಚ್ಛೇದದಿಟ್ಠಿಯಾ ಪಞ್ಚಹಾಕಾರೇಹಿ ಅಭಿನಿವೇಸೋ ಸಬ್ಬಾವ ತಾ ವಿಭವದಿಟ್ಠಿಯೋ।>
      text <ಸಸ್ಸತೋ ಲೋಕೋತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಪಞ್ಚಹಾಕಾರೇಹಿ ಅಭಿನಿವೇಸೋ ಸಬ್ಬಾವ ತಾ ಭವದಿಟ್ಠಿಯೋ। ಅಸಸ್ಸತೋ ಲೋಕೋತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಪಞ್ಚಹಾಕಾರೇಹಿ ಅಭಿನಿವೇಸೋ ಸಬ್ಬಾವ ತಾ ವಿಭವದಿಟ್ಠಿಯೋ। ಅನ್ತವಾ ಲೋಕೋತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಪಞ್ಚಹಾಕಾರೇಹಿ ಅಭಿನಿವೇಸೋ ಸಿಯಾ ಭವದಿಟ್ಠಿಯೋ। ಸಿಯಾ ವಿಭವದಿಟ್ಠಿಯೋ। ಅನನ್ತವಾ ಲೋಕೋತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಪಞ್ಚಹಾಕಾರೇಹಿ ಅಭಿನಿವೇಸೋ ಸಿಯಾ ಭವದಿಟ್ಠಿಯೋ। ಸಿಯಾ ವಿಭವದಿಟ್ಠಿಯೋ। ತಂ ಜೀವಂ ತಂ ಸರೀರನ್ತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಪಞ್ಚಹಾಕಾರೇಹಿ ಅಭಿನಿವೇಸೋ ಸಬ್ಬಾವ ತಾ ವಿಭವದಿಟ್ಠಿಯೋ। ಅಞ್ಞಂ ಜೀವಂ ಅಞ್ಞಂ ಸರೀರನ್ತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಪಞ್ಚಹಾಕಾರೇಹಿ ಅಭಿನಿವೇಸೋ ಸಬ್ಬಾವ ತಾ ಭವದಿಟ್ಠಿಯೋ। ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಪಞ್ಚಹಾಕಾರೇಹಿ ಅಭಿನಿವೇಸೋ ಸಬ್ಬಾವ ತಾ ಭವದಿಟ್ಠಿಯೋ। ನ ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಪಞ್ಚಹಾಕಾರೇಹಿ ಅಭಿನಿವೇಸೋ ಸಬ್ಬಾವ ತಾ ವಿಭವದಿಟ್ಠಿಯೋ। ಹೋತಿ ಚ ನ ಚ ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಪಞ್ಚಹಾಕಾರೇಹಿ ಅಭಿನಿವೇಸೋ ಸಿಯಾ ಭವದಿಟ್ಠಿಯೋ। ಸಿಯಾ ವಿಭವದಿಟ್ಠಿಯೋ ನೇವ ಹೋತಿ ನ ನ ಹೋತಿ ತಥಾಗತೋ ಪರಂ ಮರಣಾತಿ ಅನ್ತಗ್ಗಾಹಿಕಾಯ ದಿಟ್ಠಿಯಾ ಪಞ್ಚಹಾಕಾರೇಹಿ ಅಭಿನಿವೇಸೋ ಸಿಯಾ ಭವದಿಟ್ಠಿಯೋ। ಸಿಯಾ ವಿಭವದಿಟ್ಠಿಯೋ।>
      text <ಪುಬ್ಬನ್ತಾನುದಿಟ್ಠಿಯಾ ಅಟ್ಠಾರಸಹಿ ಆಕಾರೇಹಿ ಅಭಿನಿವೇಸೋ ಸಿಯಾ ಭವದಿಟ್ಠಿಯೋ। ಸಿಯಾ ವಿಭವದಿಟ್ಠಿಯೋ। ಅಪರನ್ತಾನುದಿಟ್ಠಿಯಾ ಚತುಚತ್ತಾರೀಸಾಯ ಆಕಾರೇಹಿ ಅಭಿನಿವೇಸೋ ಸಿಯಾ ಭವದಿಟ್ಠಿಯೋ। ಸಿಯಾ ವಿಭವದಿಟ್ಠಿಯೋ। ಸಞ್ಞೋಜನಿಕಾಯ ದಿಟ್ಠಿಯಾ ಅಟ್ಠಾರಸಹಿ ಆಕಾರೇಹಿ ಅಭಿನಿವೇಸೋ ಸಿಯಾ ಭವದಿಟ್ಠಿಯೋ। ಸಿಯಾ ವಿಭವದಿಟ್ಠಿಯೋ। ಅಹನ್ತಿ ಮಾನವಿನಿಬನ್ಧಾಯ ದಿಟ್ಠಿಯಾ ಅಟ್ಠಾರಸಹಿ ಆಕಾರೇಹಿ ಅಭಿನಿವೇಸೋ ಸಬ್ಬಾವ ತಾ ವಿಭವದಿಟ್ಠಿಯೋ। ಮಮನ್ತಿ ಮಾನವಿನಿಬನ್ಧಾಯ ದಿಟ್ಠಿಯಾ ಅಟ್ಠಾರಸಹಿ ಆಕಾರೇಹಿ ಅಭಿನಿವೇಸೋ ಸಬ್ಬಾವ ತಾ ಭವದಿಟ್ಠಿಯೋ। ಅತ್ತವಾದಪಟಿಸಂಯುತ್ತಾಯ ದಿಟ್ಠಿಯಾ ವೀಸತಿಯಾ ಆಕಾರೇಹಿ ಅಭಿನಿವೇಸೋ ಪನ್ನರಸ ಭವದಿಟ್ಠಿಯೋ। ಪಞ್ಚ ವಿಭವದಿಟ್ಠಿಯೋ। ಲೋಕವಾದಪಟಿಸಂಯುತ್ತಾಯ ದಿಟ್ಠಿಯಾ ಅಟ್ಠಹಿ ಆಕಾರೇಹಿ ಅಭಿನಿವೇಸೋ ಸಿಯಾ ಭವದಿಟ್ಠಿಯೋ। ಸಿಯಾ ವಿಭವದಿಟ್ಠಿಯೋ।>
      text <ಸಬ್ಬಾವ ತಾ ದಿಟ್ಠಿಯೋ ಅಸ್ಸಾದದಿಟ್ಠಿಯೋ। ಸಬ್ಬಾವ ತಾ ದಿಟ್ಠಿಯೋ ಅತ್ತಾನುದಿಟ್ಠಿಯೋ। ಸಬ್ಬಾವ ತಾ ದಿಟ್ಠಿಯೋ ಮಿಚ್ಛಾದಿಟ್ಠಿಯೋ। ಸಬ್ಬಾವ ತಾ ದಿಟ್ಠಿಯೋ ಸಕ್ಕಾಯದಿಟ್ಠಿಯೋ। ಸಬ್ಬಾವ ತಾ ದಿಟ್ಠಿಯೋ ಅನ್ತಗ್ಗಾಹಿಕಾ ದಿಟ್ಠಿಯೋ। ಸಬ್ಬಾವ ತಾ ದಿಟ್ಠಿಯೋ ಸಞ್ಞೋಜನಿಕಾ ದಿಟ್ಠಿಯೋ। ಸಬ್ಬಾವ ತಾ ದಿಟ್ಠಿಯೋ ಅತ್ತವಾದಪಟಿಸಂಯುತ್ತಾ ದಿಟ್ಠಿಯೋ।>
      text <೧೪೯>, <ದ್ವೀಹಿ। ಭಿಕ್ಖವೇ। ದಿಟ್ಠಿಗತೇಹಿ ಪರಿಯುಟ್ಠಿತಾ ದೇವಮನುಸ್ಸಾ ಓಲೀಯನ್ತಿ ಏಕೇ। ಅತಿಧಾವನ್ತಿ ಏಕೇ। ಚಕ್ಖುಮನ್ತೋ ಚ ಪಸ್ಸನ್ತಿ। ಕಥಞ್ಚ। ಭಿಕ್ಖವೇ। ಓಲೀಯನ್ತಿ ಏಕೇ॥ ಭವಾರಾಮಾ। ಭಿಕ್ಖವೇ। ದೇವಮನುಸ್ಸಾ ಭವರತಾ ಭವಸಮ್ಮುದಿತಾ। ತೇಸಂ ಭವನಿರೋಧಾಯ ಧಮ್ಮೇ ದೇಸಿಯಮಾನೇ ಚಿತ್ತಂ ನ ಪಕ್ಖನ್ದತಿ ನ ಪಸೀದತಿ ನ ಸನ್ತಿಟ್ಠತಿ ನಾಧಿಮುಚ್ಚತಿ। ಏವಂ ಖೋ। ಭಿಕ್ಖವೇ। ಓಲೀಯನ್ತಿ ಏಕೇ।>
      text <ಕಥಞ್ಚ। ಭಿಕ್ಖವೇ। ಅತಿಧಾವನ್ತಿ ಏಕೇ॥ ಭವೇನೇವ ಖೋ ಪನೇಕೇ ಅಟ್ಟೀಯಮಾನಾ ಹರಾಯಮಾನಾ ಜಿಗುಚ್ಛಮಾನಾ ವಿಭವಂ ಅಭಿನನ್ದನ್ತಿ ಯತೋ ಕಿರ। ಭೋ। ಅಯಂ ಅತ್ತಾ ಕಾಯಸ್ಸ ಭೇದಾ ಪರಂ ಮರಣಾ ಉಚ್ಛಿಜ್ಜತಿ ವಿನಸ್ಸತಿ ನ ಹೋತಿ ಪರಂ ಮರಣಾ। ಏತಂ ಸನ್ತಂ ಏತಂ ಪಣೀತಂ ಏತಂ ಯಾಥಾವನ್ತಿ। ಏವಂ ಖೋ। ಭಿಕ್ಖವೇ। ಅತಿಧಾವನ್ತಿ ಏಕೇ।>
      text <ಕಥಞ್ಚ। ಭಿಕ್ಖವೇ। ಚಕ್ಖುಮನ್ತೋ ಚ ಪಸ್ಸನ್ತಿ॥ ಇಧ। ಭಿಕ್ಖವೇ। ಭಿಕ್ಖು ಭೂತಂ ಭೂತತೋ ಪಸ್ಸತಿ। ಭೂತಂ ಭೂತತೋ ದಿಸ್ವಾ ಭೂತಸ್ಸ ನಿಬ್ಬಿದಾಯ ವಿರಾಗಾಯ ನಿರೋಧಾಯ ಪಟಿಪನ್ನೋ ಹೋತಿ। ಏವಂ ಖೋ। ಭಿಕ್ಖವೇ। ಚಕ್ಖುಮನ್ತೋ ಚ ಪಸ್ಸನ್ತಿ।>
      text <೧೫೦>, <ತಯೋ ಪುಗ್ಗಲಾ ವಿಪನ್ನದಿಟ್ಠೀ। ತಯೋ ಪುಗ್ಗಲಾ ಸಮ್ಪನ್ನದಿಟ್ಠೀ। ಕತಮೇ ತಯೋ ಪುಗ್ಗಲಾ ವಿಪನ್ನದಿಟ್ಠೀ॥ ತಿತ್ಥಿಯೋ ಚ। ತಿತ್ಥಿಯಸಾವಕೋ ಚ। ಯೋ ಚ ಮಿಚ್ಛಾದಿಟ್ಠಿಕೋ ಇಮೇ ತಯೋ ಪುಗ್ಗಲಾ ವಿಪನ್ನದಿಟ್ಠೀ।>
      text <ಕತಮೇ ತಯೋ ಪುಗ್ಗಲಾ ಸಮ್ಪನ್ನದಿಟ್ಠೀ॥ ತಥಾಗತೋ ಚ। ತಥಾಗತಸಾವಕೋ ಚ। ಯೋ ಚ ಸಮ್ಮಾದಿಟ್ಠಿಕೋ ಇಮೇ ತಯೋ ಪುಗ್ಗಲಾ ಸಮ್ಪನ್ನದಿಟ್ಠೀ।>
      text <ತಿಸ್ಸೋ ವಿಪನ್ನದಿಟ್ಠಿಯೋ। ತಿಸ್ಸೋ ಸಮ್ಪನ್ನದಿಟ್ಠಿಯೋ। ಕತಮಾ ತಿಸ್ಸೋ ವಿಪನ್ನದಿಟ್ಠಿಯೋ॥ ಏತಂ ಮಮಾತಿ ವಿಪನ್ನದಿಟ್ಠಿ। ಏಸೋಹಮಸ್ಮೀತಿ ವಿಪನ್ನದಿಟ್ಠಿ। ಏಸೋ ಮೇ ಅತ್ತಾತಿ ವಿಪನ್ನದಿಟ್ಠಿ। ಇಮಾ ತಿಸ್ಸೋ ವಿಪನ್ನದಿಟ್ಠಿಯೋ।>
      text <ಕತಮಾ ತಿಸ್ಸೋ ಸಮ್ಪನ್ನದಿಟ್ಠಿಯೋ॥ ನೇತಂ ಮಮಾತಿ ಸಮ್ಪನ್ನದಿಟ್ಠಿ। ನೇಸೋಹಮಸ್ಮೀತಿ ಸಮ್ಪನ್ನದಿಟ್ಠಿ। ನ ಮೇಸೋ ಅತ್ತಾತಿ ಸಮ್ಪನ್ನದಿಟ್ಠಿ। ಇಮಾ ತಿಸ್ಸೋ ಸಮ್ಪನ್ನದಿಟ್ಠಿಯೋ।>
      text <ಏತಂ ಮಮಾತಿ ಕಾ ದಿಟ್ಠಿ। ಕತಿ ದಿಟ್ಠಿಯೋ। ಕತಮನ್ತಾನುಗ್ಗಹಿತಾ ತಾ ದಿಟ್ಠಿಯೋ॥ ಏಸೋಹಮಸ್ಮೀತಿ ಕಾ ದಿಟ್ಠಿ। ಕತಿ ದಿಟ್ಠಿಯೋ। ಕತಮನ್ತಾನುಗ್ಗಹಿತಾ ತಾ ದಿಟ್ಠಿಯೋ॥ ಏಸೋ ಮೇ ಅತ್ತಾತಿ ಕಾ ದಿಟ್ಠಿ। ಕತಿ ದಿಟ್ಠಿಯೋ। ಕತಮನ್ತಾನುಗ್ಗಹಿತಾ ತಾ ದಿಟ್ಠಿಯೋ॥>
      text <ಏತಂ ಮಮಾತಿ ಪುಬ್ಬನ್ತಾನುದಿಟ್ಠಿ। ಅಟ್ಠಾರಸ ದಿಟ್ಠಿಯೋ। ಪುಬ್ಬನ್ತಾನುಗ್ಗಹಿತಾ ತಾ ದಿಟ್ಠಿಯೋ। ಏಸೋಹಮಸ್ಮೀತಿ ಅಪರನ್ತಾನುದಿಟ್ಠಿ। ಚತುಚತ್ತಾರೀಸಂ ದಿಟ್ಠಿಯೋ। ಅಪರನ್ತಾನುಗ್ಗಹಿತಾ ತಾ ದಿಟ್ಠಿಯೋ। ಏಸೋ ಮೇ ಅತ್ತಾತಿ ವೀಸತಿವತ್ಥುಕಾ ಅತ್ತಾನುದಿಟ್ಠಿ। ವೀಸತಿವತ್ಥುಕಾ ಸಕ್ಕಾಯದಿಟ್ಠಿ। ಸಕ್ಕಾಯದಿಟ್ಠಿಪ್ಪಮುಖಾನಿ ದ್ವಾಸಟ್ಠಿ ದಿಟ್ಠಿಗತಾನಿ। ಪುಬ್ಬನ್ತಾಪರನ್ತಾನುಗ್ಗಹಿತಾ ತಾ ದಿಟ್ಠಿಯೋ।>
      text <೧೫೧>, <ಯೇ ಕೇಚಿ। ಭಿಕ್ಖವೇ। ಮಯಿ ನಿಟ್ಠಂ ಗತಾ। ಸಬ್ಬೇ ತೇ ದಿಟ್ಠಿಸಮ್ಪನ್ನಾ। ತೇಸಂ ದಿಟ್ಠಿಸಮ್ಪನ್ನಾನಂ ಪಞ್ಚನ್ನಂ ಇಧ ನಿಟ್ಠಾ। ಪಞ್ಚನ್ನಂ ಇಧ ವಿಹಾಯ ನಿಟ್ಠಾ। ಕತಮೇಸಂ ಪಞ್ಚನ್ನಂ ಇಧ ನಿಟ್ಠಾ॥ ಸತ್ತಕ್ಖತ್ತುಪರಮಸ್ಸ। ಕೋಲಂಕೋಲಸ್ಸ। ಏಕಬೀಜಿಸ್ಸ। ಸಕದಾಗಾಮಿಸ್ಸ। ಯೋ ಚ ದಿಟ್ಠೇವ ಧಮ್ಮೇ ಅರಹಾ ಇಮೇಸಂ ಪಞ್ಚನ್ನಂ ಇಧ ನಿಟ್ಠಾ।>
      text <ಕತಮೇಸಂ ಪಞ್ಚನ್ನಂ ಇಧ ವಿಹಾಯ ನಿಟ್ಠಾ॥ ಅನ್ತರಾಪರಿನಿಬ್ಬಾಯಿಸ್ಸ। ಉಪಹಚ್ಚಪರಿನಿಬ್ಬಾಯಿಸ್ಸ। ಅಸಙ್ಖಾರಪರಿನಿಬ್ಬಾಯಿಸ್ಸ। ಸಸಙ್ಖಾರಪರಿನಿಬ್ಬಾಯಿಸ್ಸ। ಉದ್ಧಂಸೋತಸ್ಸ। ಅಕನಿಟ್ಠಗಾಮಿನೋ ಇಮೇಸಂ ಪಞ್ಚನ್ನಂ ಇಧ ವಿಹಾಯ ನಿಟ್ಠಾ।>
      text <ಯೇ ಕೇಚಿ। ಭಿಕ್ಖವೇ। ಮಯಿ ನಿಟ್ಠಂ ಗತಾ। ಸಬ್ಬೇ ತೇ ದಿಟ್ಠಿಸಮ್ಪನ್ನಾ। ತೇಸಂ ದಿಟ್ಠಿಸಮ್ಪನ್ನಾನಂ ಇಮೇಸಂ ಪಞ್ಚನ್ನಂ ಇಧ ನಿಟ್ಠಾ। ಇಮೇಸಂ ಪಞ್ಚನ್ನಂ ಇಧ ವಿಹಾಯ ನಿಟ್ಠಾ।>
      text <ಯೇ ಕೇಚಿ। ಭಿಕ್ಖವೇ। ಮಯಿ ಅವೇಚ್ಚಪ್ಪಸನ್ನಾ। ಸಬ್ಬೇ ತೇ ಸೋತಾಪನ್ನಾ। ತೇಸಂ ಸೋತಾಪನ್ನಾನಂ ಪಞ್ಚನ್ನಂ ಇಧ ನಿಟ್ಠಾ। ಪಞ್ಚನ್ನಂ ಇಧ ವಿಹಾಯ ನಿಟ್ಠಾ। ಕತಮೇಸಂ ಪಞ್ಚನ್ನಂ ಇಧ ನಿಟ್ಠಾ॥ ಸತ್ತಕ್ಖತ್ತುಪರಮಸ್ಸ। ಕೋಲಂಕೋಲಸ್ಸ। ಏಕಬೀಜಿಸ್ಸ। ಸಕದಾಗಾಮಿಸ್ಸ। ಯೋ ಚ ದಿಟ್ಠೇವ ಧಮ್ಮೇ ಅರಹಾ ಇಮೇಸಂ ಪಞ್ಚನ್ನಂ ಇಧ ನಿಟ್ಠಾ।>
      text <ಕತಮೇಸಂ ಪಞ್ಚನ್ನಂ ಇಧ ವಿಹಾಯ ನಿಟ್ಠಾ॥ ಅನ್ತರಾಪರಿನಿಬ್ಬಾಯಿಸ್ಸ। ಉಪಹಚ್ಚಪರಿನಿಬ್ಬಾಯಿಸ್ಸ। ಅಸಙ್ಖಾರಪರಿನಿಬ್ಬಾಯಿಸ್ಸ। ಸಸಙ್ಖಾರಪರಿನಿಬ್ಬಾಯಿಸ್ಸ। ಉದ್ಧಂಸೋತಸ್ಸ। ಅಕನಿಟ್ಠಗಾಮಿನೋ ಇಮೇಸಂ ಪಞ್ಚನ್ನಂ ಇಧ ವಿಹಾಯ ನಿಟ್ಠಾ।>
      text <ಯೇ ಕೇಚಿ। ಭಿಕ್ಖವೇ। ಮಯಿ ಅವೇಚ್ಚಪ್ಪಸನ್ನಾ। ಸಬ್ಬೇ ತೇ ಸೋತಾಪನ್ನಾ। ತೇಸಂ ಸೋತಾಪನ್ನಾನಂ ಇಮೇಸಂ ಪಞ್ಚನ್ನಂ ಇಧ ನಿಟ್ಠಾ। ಇಮೇಸಂ ಪಞ್ಚನ್ನಂ ಇಧ ವಿಹಾಯ ನಿಟ್ಠಾತಿ।>
      stand <ಭವವಿಭವದಿಟ್ಠಿನಿದ್ದೇಸೋ ಸೋಳಸಮೋ।>
      stand <ದಿಟ್ಠಿಕಥಾ ನಿಟ್ಠಿತಾ।>
  text <೩॥ ಆನಾಪಾನಸ್ಸತಿಕಥಾ>
    text <೧॥ ಗಣನವಾರ>
      text <೧೫೨>, <ಸೋಳಸವತ್ಥುಕಂ ಆನಾಪಾನಸ್ಸತಿಸಮಾಧಿಂ ಭಾವಯತೋ ಸಮಾಧಿಕಾನಿ ದ್ವೇ ಞಾಣಸತಾನಿ ಉಪ್ಪಜ್ಜನ್ತಿ ಅಟ್ಠ ಪರಿಪನ್ಥೇ ಞಾಣಾನಿ। ಅಟ್ಠ ಚ ಉಪಕಾರೇ ಞಾಣಾನಿ। ಅಟ್ಠಾರಸ ಉಪಕ್ಕಿಲೇಸೇ ಞಾಣಾನಿ। ತೇರಸ ವೋದಾನೇ ಞಾಣಾನಿ। ಬಾತ್ತಿಂಸ ಸತೋಕಾರಿಸ್ಸ ಞಾಣಾನಿ। ಚತುವೀಸತಿ ಸಮಾಧಿವಸೇನ ಞಾಣಾನಿ। ದ್ವೇಸತ್ತತಿ ವಿಪಸ್ಸನಾವಸೇನ ಞಾಣಾನಿ। ಅಟ್ಠ ನಿಬ್ಬಿದಾಞಾಣಾನಿ। ಅಟ್ಠ ನಿಬ್ಬಿದಾನುಲೋಮಞಾಣಾನಿ। ಅಟ್ಠ ನಿಬ್ಬಿದಾಪಟಿಪ್ಪಸ್ಸದ್ಧಿಞಾಣಾನಿ। ಏಕವೀಸತಿ ವಿಮುತ್ತಿಸುಖೇ ಞಾಣಾನಿ।>
      text <ಕತಮಾನಿ ಅಟ್ಠ ಪರಿಪನ್ಥೇ ಞಾಣಾನಿ। ಅಟ್ಠ ಚ ಉಪಕಾರೇ ಞಾಣಾನಿ॥ ಕಾಮಚ್ಛನ್ದೋ ಸಮಾಧಿಸ್ಸ ಪರಿಪನ್ಥೋ। ನೇಕ್ಖಮ್ಮಂ ಸಮಾಧಿಸ್ಸ ಉಪಕಾರಂ। ಬ್ಯಾಪಾದೋ ಸಮಾಧಿಸ್ಸ ಪರಿಪನ್ಥೋ। ಅಬ್ಯಾಪಾದೋ ಸಮಾಧಿಸ್ಸ ಉಪಕಾರಂ। ಥಿನಮಿದ್ಧಂ ಸಮಾಧಿಸ್ಸ ಪರಿಪನ್ಥೋ। ಆಲೋಕಸಞ್ಞಾ ಸಮಾಧಿಸ್ಸ ಉಪಕಾರಂ। ಉದ್ಧಚ್ಚಂ ಸಮಾಧಿಸ್ಸ ಪರಿಪನ್ಥೋ। ಅವಿಕ್ಖೇಪೋ ಸಮಾಧಿಸ್ಸ ಉಪಕಾರಂ। ವಿಚಿಕಿಚ್ಛಾ ಸಮಾಧಿಸ್ಸ ಪರಿಪನ್ಥೋ। ಧಮ್ಮವವತ್ಥಾನಂ ಸಮಾಧಿಸ್ಸ ಉಪಕಾರಂ। ಅವಿಜ್ಜಾ ಸಮಾಧಿಸ್ಸ ಪರಿಪನ್ಥೋ। ಞಾಣಂ ಸಮಾಧಿಸ್ಸ ಉಪಕಾರಂ। ಅರತಿ ಸಮಾಧಿಸ್ಸ ಪರಿಪನ್ಥೋ। ಪಾಮೋಜ್ಜಂ ಸಮಾಧಿಸ್ಸ ಉಪಕಾರಂ। ಸಬ್ಬೇಪಿ ಅಕುಸಲಾ ಧಮ್ಮಾ ಸಮಾಧಿಸ್ಸ ಪರಿಪನ್ಥಾ। ಸಬ್ಬೇಪಿ ಕುಸಲಾ ಧಮ್ಮಾ ಸಮಾಧಿಸ್ಸ ಉಪಕಾರಾ। ಇಮಾನಿ ಅಟ್ಠ ಪರಿಪನ್ಥೇ ಞಾಣಾನಿ। ಅಟ್ಠ ಚ ಉಪಕಾರೇ ಞಾಣಾನಿ।>
      stand <ಗಣನವಾರೋ ಪಠಮೋ।>
    text <೨॥ ಸೋಳಸಞಾಣನಿದ್ದೇಸೋ>
      text <೧೫೩>, <ಇಮೇಹಿ ಸೋಳಸಹಿ ಆಕಾರೇಹಿ ಉದುಚಿತ್ತಂ ಚಿತ್ತಂ ಸಮುದುಚಿತಂ ಚಿತ್ತಂ ಏಕತ್ತೇ ಸನ್ತಿಟ್ಠತಿ। ನೀವರಣೇಹಿ ವಿಸುಜ್ಝತಿ। ಕತಮೇ ತೇ ಏಕತ್ತಾ॥ ನೇಕ್ಖಮ್ಮಂ ಏಕತ್ತಂ। ಅಬ್ಯಾಪಾದೋ ಏಕತ್ತಂ। ಆಲೋಕಸಞ್ಞಾ ಏಕತ್ತಂ। ಅವಿಕ್ಖೇಪೋ ಏಕತ್ತಂ। ಧಮ್ಮವವತ್ಥಾನಂ ಏಕತ್ತಂ। ಞಾಣಂ ಏಕತ್ತಂ। ಪಾಮೋಜ್ಜಂ ಏಕತ್ತಂ। ಸಬ್ಬೇಪಿ ಕುಸಲಾ ಧಮ್ಮಾ ಏಕತ್ತಾ।>
      text <ನೀವರಣಾತಿ। ಕತಮೇ ತೇ ನೀವರಣಾ॥ ಕಾಮಚ್ಛನ್ದೋ ನೀವರಣಂ। ಬ್ಯಾಪಾದೋ ನೀವರಣಂ। ಥಿನಮಿದ್ಧಂ ನೀವರಣಂ। ಉದ್ಧಚ್ಚಕುಕ್ಕುಚ್ಚಂ ನೀವರಣಂ। ವಿಚಿಕಿಚ್ಛಾ ನೀವರಣಂ। ಅವಿಜ್ಜಾ ನೀವರಣಂ। ಅರತಿ ನೀವರಣಂ। ಸಬ್ಬೇಪಿ ಅಕುಸಲಾ ಧಮ್ಮಾ ನೀವರಣಾ।>
      text <ನೀವರಣಾತಿ। ಕೇನಟ್ಠೇನ ನೀವರಣಾ॥ ನಿಯ್ಯಾನಾವರಣಟ್ಠೇನ ನೀವರಣಾ। ಕತಮೇ ತೇ ನಿಯ್ಯಾನಾ॥ ನೇಕ್ಖಮ್ಮಂ ಅರಿಯಾನಂ ನಿಯ್ಯಾನಂ। ತೇನ ಚ ನೇಕ್ಖಮ್ಮೇನ ಅರಿಯಾ ನಿಯ್ಯನ್ತಿ। ಕಾಮಚ್ಛನ್ದೋ ನಿಯ್ಯಾನಾವರಣಂ। ತೇನ ಚ ಕಾಮಚ್ಛನ್ದೇನ ನಿವುತತ್ತಾ ನೇಕ್ಖಮ್ಮಂ ಅರಿಯಾನಂ ನಿಯ್ಯಾನಂ ನಪ್ಪಜಾನಾತೀತಿ ಕಾಮಚ್ಛನ್ದೋ ನಿಯ್ಯಾನಾವರಣಂ। ಅಬ್ಯಾಪಾದೋ ಅರಿಯಾನಂ ನಿಯ್ಯಾನಂ। ತೇನ ಚ ಅಬ್ಯಾಪಾದೇನ ಅರಿಯಾ ನಿಯ್ಯನ್ತಿ। ಬ್ಯಾಪಾದೋ ನಿಯ್ಯಾನಾವರಣಂ। ತೇನ ಚ ಬ್ಯಾಪಾದೇನ ನಿವುತತ್ತಾ ಅಬ್ಯಾಪಾದಂ ಅರಿಯಾನಂ ನಿಯ್ಯಾನಂ ನಪ್ಪಜಾನಾತೀತಿ ಬ್ಯಾಪಾದೋ ನಿಯ್ಯಾನಾವರಣಂ। ಆಲೋಕಸಞ್ಞಾ ಅರಿಯಾನಂ ನಿಯ್ಯಾನಂ। ತಾಯ ಚ ಆಲೋಕಸಞ್ಞಾಯ ಅರಿಯಾ ನಿಯ್ಯನ್ತಿ। ಥಿನಮಿದ್ಧಂ ನಿಯ್ಯಾನಾವರಣಂ। ತೇನ ಚ ಥಿನಮಿದ್ಧೇನ ನಿವುತತ್ತಾ ಆಲೋಕಸಞ್ಞಂ ಅರಿಯಾನಂ ನಿಯ್ಯಾನಂ ನಪ್ಪಜಾನಾತೀತಿ ಥಿನಮಿದ್ಧಂ ನಿಯ್ಯಾನಾವರಣಂ। ಅವಿಕ್ಖೇಪೋ ಅರಿಯಾನಂ ನಿಯ್ಯಾನಂ। ತೇನ ಚ ಅವಿಕ್ಖೇಪೇನ ಅರಿಯಾ ನಿಯ್ಯನ್ತಿ। ಉದ್ಧಚ್ಚಂ ನಿಯ್ಯಾನಾವರಣಂ। ತೇನ ಚ ಉದ್ಧಚ್ಚೇನ ನಿವುತತ್ತಾ ಅವಿಕ್ಖೇಪಂ ಅರಿಯಾನಂ ನಿಯ್ಯಾನಂ ನಪ್ಪಜಾನಾತೀತಿ ಉದ್ಧಚ್ಚಂ ನಿಯ್ಯಾನಾವರಣಂ। ಧಮ್ಮವವತ್ಥಾನಂ ಅರಿಯಾನಂ ನಿಯ್ಯಾನಂ। ತೇನ ಚ ಧಮ್ಮವವತ್ಥಾನೇನ ಅರಿಯಾ ನಿಯ್ಯನ್ತಿ। ವಿಚಿಕಿಚ್ಛಾ ನಿಯ್ಯಾನಾವರಣಂ। ತಾಯ ಚ ವಿಚಿಕಿಚ್ಛಾಯ ನಿವುತತ್ತಾ ಧಮ್ಮವವತ್ಥಾನಂ ಅರಿಯಾನಂ ನಿಯ್ಯಾನಂ ನಪ್ಪಜಾನಾತೀತಿ ವಿಚಿಕಿಚ್ಛಾ ನಿಯ್ಯಾನಾವರಣಂ। ಞಾಣಂ ಅರಿಯಾನಂ ನಿಯ್ಯಾನಂ। ತೇನ ಚ ಞಾಣೇನ ಅರಿಯಾ ನಿಯ್ಯನ್ತಿ। ಅವಿಜ್ಜಾ ನಿಯ್ಯಾನಾವರಣಂ। ತಾಯ ಚ ಅವಿಜ್ಜಾಯ ನಿವುತತ್ತಾ ಞಾಣಂ ಅರಿಯಾನಂ ನಿಯ್ಯಾನಂ ನಪ್ಪಜಾನಾತೀತಿ ಅವಿಜ್ಜಾ ನಿಯ್ಯಾನಾವರಣಂ। ಪಾಮೋಜ್ಜಂ ಅರಿಯಾನಂ ನಿಯ್ಯಾನಂ। ತೇನ ಚ ಪಾಮೋಜ್ಜೇನ ಅರಿಯಾ ನಿಯ್ಯನ್ತಿ। ಅರತಿ ನಿಯ್ಯಾನಾವರಣಂ। ತಾಯ ಚ ಅರತಿಯಾ ನಿವುತತ್ತಾ ಪಾಮೋಜ್ಜಂ ಅರಿಯಾನಂ ನಿಯ್ಯಾನಂ ನಪ್ಪಜಾನಾತೀತಿ ಅರತಿ ನಿಯ್ಯಾನಾವರಣಂ। ಸಬ್ಬೇಪಿ ಕುಸಲಾ ಧಮ್ಮಾ ಅರಿಯಾನಂ ನಿಯ್ಯಾನಂ। ತೇಹಿ ಚ ಕುಸಲೇಹಿ ಧಮ್ಮೇಹಿ ಅರಿಯಾ ನಿಯ್ಯನ್ತಿ। ಸಬ್ಬೇಪಿ ಅಕುಸಲಾ ಧಮ್ಮಾ ನಿಯ್ಯಾನಾವರಣಾ। ತೇಹಿ ಚ ಅಕುಸಲೇಹಿ ಧಮ್ಮೇಹಿ ನಿವುತತ್ತಾ ಕುಸಲೇ ಧಮ್ಮೇ ಅರಿಯಾನಂ ನಿಯ್ಯಾನಂ ನಪ್ಪಜಾನಾತೀತಿ ಸಬ್ಬೇಪಿ ಅಕುಸಲಾ ಧಮ್ಮಾ ನಿಯ್ಯಾನಾವರಣಾ। ಇಮೇಹಿ ಚ ಪನ ನೀವರಣೇಹಿ ವಿಸುದ್ಧಚಿತ್ತಸ್ಸ ಸೋಳಸವತ್ಥುಕಂ ಆನಾಪಾನಸ್ಸತಿಸಮಾಧಿಂ ಭಾವಯತೋ ಖಣಿಕಸಮೋಧಾನಾ।>
      stand <ಸೋಳಸಞಾಣನಿದ್ದೇಸೋ ದುತಿಯೋ।>
    text <೩॥ ಉಪಕ್ಕಿಲೇಸಞಾಣನಿದ್ದೇಸೋ>
    text <ಪಠಮಚ್ಛಕ್ಕಂ>
      text <೧೫೪>, <ಇಮೇಹಿ ಚ ಪನ ನೀವರಣೇಹಿ ವಿಸುದ್ಧಚಿತ್ತಸ್ಸ ಸೋಳಸವತ್ಥುಕಂ ಆನಾಪಾನಸ್ಸತಿಸಮಾಧಿಂ ಭಾವಯತೋ ಖಣಿಕಸಮೋಧಾನಾ ಕತಮೇ ಅಟ್ಠಾರಸ ಉಪಕ್ಕಿಲೇಸಾ ಉಪ್ಪಜ್ಜನ್ತಿ॥ ಅಸ್ಸಾಸಾದಿಮಜ್ಝಪರಿಯೋಸಾನಂ ಸತಿಯಾ ಅನುಗಚ್ಛತೋ ಅಜ್ಝತ್ತವಿಕ್ಖೇಪಗತಂ ಚಿತ್ತಂ ಸಮಾಧಿಸ್ಸ ಪರಿಪನ್ಥೋ। ಪಸ್ಸಾಸಾದಿಮಜ್ಝಪರಿಯೋಸಾನಂ ಸತಿಯಾ ಅನುಗಚ್ಛತೋ ಬಹಿದ್ಧಾವಿಕ್ಖೇಪಗತಂ ಚಿತ್ತಂ ಸಮಾಧಿಸ್ಸ ಪರಿಪನ್ಥೋ। ಅಸ್ಸಾಸಪಟಿಕಙ್ಖನಾ ನಿಕನ್ತಿ ತಣ್ಹಾಚರಿಯಾ ಸಮಾಧಿಸ್ಸ ಪರಿಪನ್ಥೋ। ಪಸ್ಸಾಸಪಟಿಕಙ್ಖನಾ ನಿಕನ್ತಿ ತಣ್ಹಾಚರಿಯಾ ಸಮಾಧಿಸ್ಸ ಪರಿಪನ್ಥೋ। ಅಸ್ಸಾಸೇನಾಭಿತುನ್ನಸ್ಸ ಪಸ್ಸಾಸಪಟಿಲಾಭೇ ಮುಚ್ಛನಾ ಸಮಾಧಿಸ್ಸ ಪರಿಪನ್ಥೋ। ಪಸ್ಸಾಸೇನಾಭಿತುನ್ನಸ್ಸ ಅಸ್ಸಾಸಪಟಿಲಾಭೇ ಮುಚ್ಛನಾ ಸಮಾಧಿಸ್ಸ ಪರಿಪನ್ಥೋ।>
    text <ದುತಿಯಚ್ಛಕ್ಕಂ>
      text <೧೫೫>, <ನಿಮಿತ್ತಂ ಆವಜ್ಜತೋ ಅಸ್ಸಾಸೇ ಚಿತ್ತಂ ವಿಕಮ್ಪತಿ ಸಮಾಧಿಸ್ಸ ಪರಿಪನ್ಥೋ। ಅಸ್ಸಾಸಂ ಆವಜ್ಜತೋ ನಿಮಿತ್ತೇ ಚಿತ್ತಂ ವಿಕಮ್ಪತಿ ಸಮಾಧಿಸ್ಸ ಪರಿಪನ್ಥೋ। ನಿಮಿತ್ತಂ ಆವಜ್ಜತೋ ಪಸ್ಸಾಸೇ ಚಿತ್ತಂ ವಿಕಮ್ಪತಿ ಸಮಾಧಿಸ್ಸ ಪರಿಪನ್ಥೋ। ಪಸ್ಸಾಸಂ ಆವಜ್ಜತೋ ನಿಮಿತ್ತೇ ಚಿತ್ತಂ ವಿಕಮ್ಪತಿ ಸಮಾಧಿಸ್ಸ ಪರಿಪನ್ಥೋ। ಅಸ್ಸಾಸಂ ಆವಜ್ಜತೋ ಪಸ್ಸಾಸೇ ಚಿತ್ತಂ ವಿಕಮ್ಪತಿ ಸಮಾಧಿಸ್ಸ ಪರಿಪನ್ಥೋ। ಪಸ್ಸಾಸಂ ಆವಜ್ಜತೋ ಅಸ್ಸಾಸೇ ಚಿತ್ತಂ ವಿಕಮ್ಪತಿ ಸಮಾಧಿಸ್ಸ ಪರಿಪನ್ಥೋ।>
    text <ತತಿಯಚ್ಛಕ್ಕಂ>
      text <೧೫೬>, <ಅತೀತಾನುಧಾವನಂ ಚಿತ್ತಂ ವಿಕ್ಖೇಪಾನುಪತಿತಂ ಸಮಾಧಿಸ್ಸ ಪರಿಪನ್ಥೋ। ಅನಾಗತಪಟಿಕಙ್ಖನಂ ಚಿತ್ತಂ ವಿಕಮ್ಪಿತಂ ಸಮಾಧಿಸ್ಸ ಪರಿಪನ್ಥೋ। ಲೀನಂ ಚಿತ್ತಂ ಕೋಸಜ್ಜಾನುಪತಿತಂ ಸಮಾಧಿಸ್ಸ ಪರಿಪನ್ಥೋ। ಅತಿಪಗ್ಗಹಿತಂ ಚಿತ್ತಂ ಉದ್ಧಚ್ಚಾನುಪತಿತಂ ಸಮಾಧಿಸ್ಸ ಪರಿಪನ್ಥೋ। ಅಭಿನತಂ ಚಿತ್ತಂ ರಾಗಾನುಪತಿತಂ ಸಮಾಧಿಸ್ಸ ಪರಿಪನ್ಥೋ। ಅಪನತಂ ಚಿತ್ತಂ ಬ್ಯಾಪಾದಾನುಪತಿತಂ ಸಮಾಧಿಸ್ಸ ಪರಿಪನ್ಥೋ।>
      text <೧೫೭>, <ಅಸ್ಸಾಸಾದಿಮಜ್ಝಪರಿಯೋಸಾನಂ ಸತಿಯಾ ಅನುಗಚ್ಛತೋ ಅಜ್ಝತ್ತಂ ವಿಕ್ಖೇಪಗತೇನ ಚಿತ್ತೇನ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ। ಪಸ್ಸಾಸಾದಿಮಜ್ಝಪರಿಯೋಸಾನಂ ಸತಿಯಾ ಅನುಗಚ್ಛತೋ ಬಹಿದ್ಧಾವಿಕ್ಖೇಪಗತೇನ ಚಿತ್ತೇನ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ। ಅಸ್ಸಾಸಪಟಿಕಙ್ಖನಾಯ ನಿಕನ್ತಿಯಾ ತಣ್ಹಾಚರಿಯಾಯ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ। ಪಸ್ಸಾಸಪಟಿಕಙ್ಖನಾಯ ನಿಕನ್ತಿಯಾ ತಣ್ಹಾಚರಿಯಾಯ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ। ಅಸ್ಸಾಸೇನಾಭಿತುನ್ನಸ್ಸ ಪಸ್ಸಾಸಪಟಿಲಾಭೇ ಮುಚ್ಛಿತತ್ತಾ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ। ಪಸ್ಸಾಸೇನಾಭಿತುನ್ನಸ್ಸ ಅಸ್ಸಾಸಪಟಿಲಾಭೇ ಮುಚ್ಛಿತತ್ತಾ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ। ನಿಮಿತ್ತಂ ಆವಜ್ಜತೋ ಅಸ್ಸಾಸೇ ಚಿತ್ತಂ ವಿಕಮ್ಪಿತತ್ತಾ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ। ಅಸ್ಸಾಸಂ ಆವಜ್ಜತೋ ನಿಮಿತ್ತೇ ಚಿತ್ತಂ ವಿಕಮ್ಪಿತತ್ತಾ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ। ನಿಮಿತ್ತಂ ಆವಜ್ಜತೋ ಪಸ್ಸಾಸೇ ಚಿತ್ತಂ ವಿಕಮ್ಪಿತತ್ತಾ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ। ಪಸ್ಸಾಸಂ ಆವಜ್ಜತೋ ನಿಮಿತ್ತೇ ಚಿತ್ತಂ ವಿಕಮ್ಪಿತತ್ತಾ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ। ಅಸ್ಸಾಸಂ ಆವಜ್ಜತೋ ಪಸ್ಸಾಸೇ ಚಿತ್ತಂ ವಿಕಮ್ಪಿತತ್ತಾ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ। ಪಸ್ಸಾಸಂ ಆವಜ್ಜತೋ ಅಸ್ಸಾಸೇ ಚಿತ್ತಂ ವಿಕಮ್ಪಿತತ್ತಾ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ। ಅತೀತಾನುಧಾವನೇನ ಚಿತ್ತೇನ ವಿಕ್ಖೇಪಾನುಪತಿತೇನ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ। ಅನಾಗತಪಟಿಕಙ್ಖನೇನ ಚಿತ್ತೇನ ವಿಕಮ್ಪಿತೇನ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ। ಲೀನೇನ ಚಿತ್ತೇನ ಕೋಸಜ್ಜಾನುಪತಿತೇನ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ। ಅತಿಪಗ್ಗಹಿತೇನ ಚಿತ್ತೇನ ಉದ್ಧಚ್ಚಾನುಪತಿತೇನ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ। ಅಭಿನತೇನ ಚಿತ್ತೇನ ರಾಗಾನುಪತಿತೇನ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ। ಅಪನತೇನ ಚಿತ್ತೇನ ಬ್ಯಾಪಾದಾನುಪತಿತೇನ ಕಾಯೋಪಿ ಚಿತ್ತಮ್ಪಿ ಸಾರದ್ಧಾ ಚ ಹೋನ್ತಿ ಇಞ್ಜಿತಾ ಚ ಫನ್ದಿತಾ ಚ।>
      text <ಇಮೇಹಿ ಚ ಪನ ನೀವರಣೇಹಿ ವಿಸುದ್ಧಚಿತ್ತಸ್ಸ ಸೋಳಸವತ್ಥುಕಂ ಆನಾಪಾನಸ್ಸತಿಸಮಾಧಿಂ ಭಾವಯತೋ ಖಣಿಕಸಮೋಧಾನಾ ಇಮೇ ಅಟ್ಠಾರಸ ಉಪಕ್ಕಿಲೇಸಾ ಉಪ್ಪಜ್ಜನ್ತಿ।>
      stand <ಉಪಕ್ಕಿಲೇಸಞಾಣನಿದ್ದೇಸೋ ತತಿಯೋ।>
    text <೪॥ ವೋದಾನಞಾಣನಿದ್ದೇಸೋ>
      text <೧೫೮>, <ಕತಮಾನಿ ತೇರಸ ವೋದಾನೇ ಞಾಣಾನಿ॥ ಅತೀತಾನುಧಾವನಂ ಚಿತ್ತಂ ವಿಕ್ಖೇಪಾನುಪತಿತಂ। ತಂ ವಿವಜ್ಜಯಿತ್ವಾ ಏಕಟ್ಠಾನೇ ಸಮಾದಹತಿ ಏವಮ್ಪಿ ಚಿತ್ತಂ ನ ವಿಕ್ಖೇಪಂ ಗಚ್ಛತಿ। ಅನಾಗತಪಟಿಕಙ್ಖನಂ ಚಿತ್ತಂ ವಿಕಮ್ಪಿತಂ। ತಂ ವಿವಜ್ಜಯಿತ್ವಾ ತತ್ಥೇವ ಅಧಿಮೋಚೇತಿ ಏವಮ್ಪಿ ಚಿತ್ತಂ ನ ವಿಕ್ಖೇಪಂ ಗಚ್ಛತಿ। ಲೀನಂ ಚಿತ್ತಂ ಕೋಸಜ್ಜಾನುಪತಿತಂ। ತಂ ಪಗ್ಗಣ್ಹಿತ್ವಾ ಕೋಸಜ್ಜಂ ಪಜಹತಿ ಏವಮ್ಪಿ ಚಿತ್ತಂ ನ ವಿಕ್ಖೇಪಂ ಗಚ್ಛತಿ। ಅತಿಪಗ್ಗಹಿತಂ ಚಿತ್ತಂ ಉದ್ಧಚ್ಚಾನುಪತಿತಂ। ತಂ ವಿನಿಗ್ಗಣ್ಹಿತ್ವಾ ಉದ್ಧಚ್ಚಂ ಪಜಹತಿ ಏವಮ್ಪಿ ಚಿತ್ತಂ ನ ವಿಕ್ಖೇಪಂ ಗಚ್ಛತಿ। ಅಭಿನತಂ ಚಿತ್ತಂ ರಾಗಾನುಪತಿತಂ। ತಂ ಸಮ್ಪಜಾನೋ ಹುತ್ವಾ ರಾಗಂ ಪಜಹತಿ ಏವಮ್ಪಿ ಚಿತ್ತಂ ನ ವಿಕ್ಖೇಪಂ ಗಚ್ಛತಿ। ಅಪನತಂ ಚಿತ್ತಂ ಬ್ಯಾಪಾದಾನುಪತಿತಂ। ತಂ ಸಮ್ಪಜಾನೋ ಹುತ್ವಾ ಬ್ಯಾಪಾದಂ ಪಜಹತಿ ಏವಮ್ಪಿ ಚಿತ್ತಂ ನ ವಿಕ್ಖೇಪಂ ಗಚ್ಛತಿ। ಇಮೇಹಿ ಛಹಿ ಠಾನೇಹಿ ಪರಿಸುದ್ಧಂ ಚಿತ್ತಂ ಪರಿಯೋದಾತಂ ಏಕತ್ತಗತಂ ಹೋತಿ।>
      text <ಕತಮೇ ತೇ ಏಕತ್ತಾ॥ ದಾನವೋಸಗ್ಗುಪಟ್ಠಾನೇಕತ್ತಂ। ಸಮಥನಿಮಿತ್ತುಪಟ್ಠಾನೇಕತ್ತಂ। ವಯಲಕ್ಖಣುಪಟ್ಠಾನೇಕತ್ತಂ। ನಿರೋಧುಪಟ್ಠಾನೇಕತ್ತಂ। ದಾನವೋಸಗ್ಗುಪಟ್ಠಾನೇಕತ್ತಂ ಚಾಗಾಧಿಮುತ್ತಾನಂ। ಸಮಥನಿಮಿತ್ತುಪಟ್ಠಾನೇಕತ್ತಞ್ಚ ಅಧಿಚಿತ್ತಮನುಯುತ್ತಾನಂ। ವಯಲಕ್ಖಣುಪಟ್ಠಾನೇಕತ್ತಞ್ಚ ವಿಪಸ್ಸಕಾನಂ। ನಿರೋಧುಪಟ್ಠಾನೇಕತ್ತಞ್ಚ ಅರಿಯಪುಗ್ಗಲಾನಂ ಇಮೇಹಿ ಚತೂಹಿ ಠಾನೇಹಿ ಏಕತ್ತಗತಂ ಚಿತ್ತಂ ಪಟಿಪದಾವಿಸುದ್ಧಿಪಕ್ಖನ್ದಞ್ಚೇವ ಹೋತಿ। ಉಪೇಕ್ಖಾನುಬ್ರೂಹಿತಞ್ಚ। ಞಾಣೇನ ಚ ಸಮ್ಪಹಂಸಿತಂ।>
      text <ಪಠಮಸ್ಸ ಝಾನಸ್ಸ ಕೋ ಆದಿ। ಕಿಂ ಮಜ್ಝೇ। ಕಿಂ ಪರಿಯೋಸಾನಂ॥ ಪಠಮಸ್ಸ ಝಾನಸ್ಸ ಪಟಿಪದಾವಿಸುದ್ಧಿ ಆದಿ। ಉಪೇಕ್ಖಾನುಬ್ರೂಹನಾ ಮಜ್ಝೇ। ಸಮ್ಪಹಂಸನಾ ಪರಿಯೋಸಾನಂ। ಪಠಮಸ್ಸ ಝಾನಸ್ಸ ಪಟಿಪದಾವಿಸುದ್ಧಿ ಆದಿ। ಆದಿಸ್ಸ ಕತಿ ಲಕ್ಖಣಾನಿ॥ ಆದಿಸ್ಸ ತೀಣಿ ಲಕ್ಖಣಾನಿ। ಯೋ ತಸ್ಸ ಪರಿಪನ್ಥೋ ತತೋ ಚಿತ್ತಂ ವಿಸುಜ್ಝತಿ। ವಿಸುದ್ಧತ್ತಾ ಚಿತ್ತಂ ಮಜ್ಝಿಮಂ ಸಮಥನಿಮಿತ್ತಂ ಪಟಿಪಜ್ಜತಿ। ಪಟಿಪನ್ನತ್ತಾ ತತ್ಥ ಚಿತ್ತಂ ಪಕ್ಖನ್ದತಿ। ಯಞ್ಚ ಪರಿಪನ್ಥತೋ ಚಿತ್ತಂ ವಿಸುಜ್ಝತಿ। ಯಞ್ಚ ವಿಸುದ್ಧತ್ತಾ ಚಿತ್ತಂ ಮಜ್ಝಿಮಂ ಸಮಥನಿಮಿತ್ತಂ ಪಟಿಪಜ್ಜತಿ। ಯಞ್ಚ ಪಟಿಪನ್ನತ್ತಾ ತತ್ಥ ಚಿತ್ತಂ ಪಕ್ಖನ್ದತಿ। ಪಠಮಸ್ಸ ಝಾನಸ್ಸ ಪಟಿಪದಾವಿಸುದ್ಧಿ ಆದಿ। ಆದಿಸ್ಸ ಇಮಾನಿ ತೀಣಿ ಲಕ್ಖಣಾನಿ। ತೇನ ವುಚ್ಚತಿ ಪಠಮಂ ಝಾನಂ ಆದಿಕಲ್ಯಾಣಞ್ಚೇವ ಹೋತಿ ಲಕ್ಖಣಸಮ್ಪನ್ನಞ್ಚ।>
      text <ಪಠಮಸ್ಸ ಝಾನಸ್ಸ ಉಪೇಕ್ಖಾನುಬ್ರೂಹನಾ ಮಜ್ಝೇ। ಮಜ್ಝಸ್ಸ ಕತಿ ಲಕ್ಖಣಾನಿ॥ ಮಜ್ಝಸ್ಸ ತೀಣಿ ಲಕ್ಖಣಾನಿ। ವಿಸುದ್ಧಂ ಚಿತ್ತಂ ಅಜ್ಝುಪೇಕ್ಖತಿ। ಸಮಥಪಟಿಪನ್ನಂ ಅಜ್ಝುಪೇಕ್ಖತಿ। ಏಕತ್ತುಪಟ್ಠಾನಂ ಅಜ್ಝುಪೇಕ್ಖತಿ। ಯಞ್ಚ ವಿಸುದ್ಧಂ ಚಿತ್ತಂ ಅಜ್ಝುಪೇಕ್ಖತಿ। ಯಞ್ಚ ಸಮಥಪಟಿಪನ್ನಂ ಅಜ್ಝುಪೇಕ್ಖತಿ। ಯಞ್ಚ ಏಕತ್ತುಪಟ್ಠಾನಂ ಅಜ್ಝುಪೇಕ್ಖತಿ ಪಠಮಸ್ಸ ಝಾನಸ್ಸ ಉಪೇಕ್ಖಾನುಬ್ರೂಹನಾ ಮಜ್ಝೇ। ಮಜ್ಝಸ್ಸ ಇಮಾನಿ ತೀಣಿ ಲಕ್ಖಣಾನಿ। ತೇನ ವುಚ್ಚತಿ ಪಠಮಂ ಝಾನಂ ಮಜ್ಝೇಕಲ್ಯಾಣಞ್ಚೇವ ಹೋತಿ ಲಕ್ಖಣಸಮ್ಪನ್ನಞ್ಚ।>
      text <ಪಠಮಸ್ಸ ಝಾನಸ್ಸ ಸಮ್ಪಹಂಸನಾ ಪರಿಯೋಸಾನಂ। ಪರಿಯೋಸಾನಸ್ಸ ಕತಿ ಲಕ್ಖಣಾನಿ॥ ಪರಿಯೋಸಾನಸ್ಸ ಚತ್ತಾರಿ ಲಕ್ಖಣಾನಿ। ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಸಮ್ಪಹಂಸನಾ। ಇನ್ದ್ರಿಯಾನಂ ಏಕರಸಟ್ಠೇನ ಸಮ್ಪಹಂಸನಾ। ತದುಪಗವೀರಿಯವಾಹನಟ್ಠೇನ ಸಮ್ಪಹಂಸನಾ। ಆಸೇವನಟ್ಠೇನ ಸಮ್ಪಹಂಸನಾ। ಪಠಮಸ್ಸ ಝಾನಸ್ಸ ಸಮ್ಪಹಂಸನಾ ಪರಿಯೋಸಾನಂ। ಪರಿಯೋಸಾನಸ್ಸ ಇಮಾನಿ ಚತ್ತಾರಿ ಲಕ್ಖಣಾನಿ। ತೇನ ವುಚ್ಚತಿ ಪಠಮಂ ಝಾನಂ ಪರಿಯೋಸಾನಕಲ್ಯಾಣಞ್ಚೇವ ಹೋತಿ ಲಕ್ಖಣಸಮ್ಪನ್ನಞ್ಚ। ಏವಂ ತಿವತ್ತಗತಂ ಚಿತ್ತಂ ತಿವಿಧಕಲ್ಯಾಣಕಂ ದಸಲಕ್ಖಣಸಮ್ಪನ್ನಂ ವಿತಕ್ಕಸಮ್ಪನ್ನಞ್ಚೇವ ಹೋತಿ ವಿಚಾರಸಮ್ಪನ್ನಞ್ಚ ಪೀತಿಸಮ್ಪನ್ನಞ್ಚ ಸುಖಸಮ್ಪನ್ನಞ್ಚ ಚಿತ್ತಸ್ಸ ಅಧಿಟ್ಠಾನಸಮ್ಪನ್ನಞ್ಚ ಸದ್ಧಾಸಮ್ಪನ್ನಞ್ಚ ವೀರಿಯಸಮ್ಪನ್ನಞ್ಚ ಸತಿಸಮ್ಪನ್ನಞ್ಚ ಸಮಾಧಿಸಮ್ಪನ್ನಞ್ಚ ಪಞ್ಞಾಸಮ್ಪನ್ನಞ್ಚ।>
      text <ದುತಿಯಸ್ಸ ಝಾನಸ್ಸ ಕೋ ಆದಿ। ಕಿಂ ಮಜ್ಝೇ। ಕಿಂ ಪರಿಯೋಸಾನಂ॥ ದುತಿಯಸ್ಸ ಝಾನಸ್ಸ ಪಟಿಪದಾವಿಸುದ್ಧಿ ಆದಿ। ಉಪೇಕ್ಖಾನುಬ್ರೂಹನಾ ಮಜ್ಝೇ। ಸಮ್ಪಹಂಸನಾ ಪರಿಯೋಸಾನಂ…ಪೇ॰… ಏವಂ ತಿವತ್ತಗತಂ ಚಿತ್ತಂ ತಿವಿಧಕಲ್ಯಾಣಕಂ ದಸಲಕ್ಖಣಸಮ್ಪನ್ನಂ ಪೀತಿಸಮ್ಪನ್ನಞ್ಚೇವ ಹೋತಿ ಸುಖಸಮ್ಪನ್ನಞ್ಚ ಚಿತ್ತಸ್ಸ ಅಧಿಟ್ಠಾನಸಮ್ಪನ್ನಞ್ಚ ಸದ್ಧಾಸಮ್ಪನ್ನಞ್ಚ ವೀರಿಯಸಮ್ಪನ್ನಞ್ಚ ಸತಿಸಮ್ಪನ್ನಞ್ಚ ಸಮಾಧಿಸಮ್ಪನ್ನಞ್ಚ ಪಞ್ಞಾಸಮ್ಪನ್ನಞ್ಚ।>
      text <ತತಿಯಸ್ಸ ಝಾನಸ್ಸ ಕೋ ಆದಿ। ಕಿಂ ಮಜ್ಝೇ। ಕಿಂ ಪರಿಯೋಸಾನಂ…ಪೇ॰… ಏವಂ ತಿವತ್ತಗತಂ ಚಿತ್ತಂ ತಿವಿಧಕಲ್ಯಾಣಕಂ ದಸಲಕ್ಖಣಸಮ್ಪನ್ನಂ ಸುಖಸಮ್ಪನ್ನಞ್ಚೇವ ಹೋತಿ ಚಿತ್ತಸ್ಸ ಅಧಿಟ್ಠಾನಸಮ್ಪನ್ನಞ್ಚ ಸದ್ಧಾಸಮ್ಪನ್ನಞ್ಚ ವೀರಿಯಸಮ್ಪನ್ನಞ್ಚ ಸತಿಸಮ್ಪನ್ನಞ್ಚ ಸಮಾಧಿಸಮ್ಪನ್ನಞ್ಚ ಪಞ್ಞಾಸಮ್ಪನ್ನಞ್ಚ।>
      text <ಚತುತ್ಥಸ್ಸ ಝಾನಸ್ಸ ಕೋ ಆದಿ। ಕಿಂ ಮಜ್ಝೇ। ಕಿಂ ಪರಿಯೋಸಾನಂ…ಪೇ॰… ಏವಂ ತಿವತ್ತಗತಂ ಚಿತ್ತಂ ತಿವಿಧಕಲ್ಯಾಣಕಂ ದಸಲಕ್ಖಣಸಮ್ಪನ್ನಞ್ಚ ಉಪೇಕ್ಖಾಸಮ್ಪನ್ನಞ್ಚೇವ ಹೋತಿ ಚಿತ್ತಸ್ಸ ಅಧಿಟ್ಠಾನಸಮ್ಪನ್ನಞ್ಚ ಸದ್ಧಾಸಮ್ಪನ್ನಞ್ಚ ವೀರಿಯಸಮ್ಪನ್ನಞ್ಚ ಸತಿಸಮ್ಪನ್ನಞ್ಚ ಸಮಾಧಿಸಮ್ಪನ್ನಞ್ಚ ಪಞ್ಞಾಸಮ್ಪನ್ನಞ್ಚ।>
      text <ಆಕಾಸಾನಞ್ಚಾಯತನಸಮಾಪತ್ತಿಯಾ…ಪೇ॰… ವಿಞ್ಞಾಣಞ್ಚಾಯತನಸಮಾಪತ್ತಿಯಾ… ಆಕಿಞ್ಚಞ್ಞಾಯತನಸಮಾಪತ್ತಿಯಾ… ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಯಾ ಕೋ ಆದಿ। ಕಿಂ ಮಜ್ಝೇ। ಕಿಂ ಪರಿಯೋಸಾನಂ…ಪೇ॰… ಏವಂ ತಿವತ್ತಗತಂ ಚಿತ್ತಂ ತಿವಿಧಕಲ್ಯಾಣಕಂ ದಸಲಕ್ಖಣಸಮ್ಪನ್ನಂ ಉಪೇಕ್ಖಾಸಮ್ಪನ್ನಞ್ಚೇವ ಹೋತಿ ಚಿತ್ತಸ್ಸ ಅಧಿಟ್ಠಾನಸಮ್ಪನ್ನಂ ಚ…ಪೇ॰… ಪಞ್ಞಾಸಮ್ಪನ್ನಞ್ಚ।>
      text <ಅನಿಚ್ಚಾನುಪಸ್ಸನಾಯ ಕೋ ಆದಿ। ಕಿಂ ಮಜ್ಝೇ। ಕಿಂ ಪರಿಯೋಸಾನಂ…ಪೇ॰… ಏವಂ ತಿವತ್ತಗತಂ ಚಿತ್ತಂ ತಿವಿಧಕಲ್ಯಾಣಕಂ ದಸಲಕ್ಖಣಸಮ್ಪನ್ನಂ ವಿತಕ್ಕಸಮ್ಪನ್ನಞ್ಚೇವ ಹೋತಿ ವಿಚಾರಸಮ್ಪನ್ನಞ್ಚ ಪೀತಿಸಮ್ಪನ್ನಞ್ಚ ಸುಖಸಮ್ಪನ್ನಞ್ಚ ಚಿತ್ತಸ್ಸ ಅಧಿಟ್ಠಾನಸಮ್ಪನ್ನಞ್ಚ ಸದ್ಧಾಸಮ್ಪನ್ನಞ್ಚ ವೀರಿಯಸಮ್ಪನ್ನಞ್ಚ ಸತಿಸಮ್ಪನ್ನಞ್ಚ ಸಮಾಧಿಸಮ್ಪನ್ನಞ್ಚ ಪಞ್ಞಾಸಮ್ಪನ್ನಞ್ಚ। ದುಕ್ಖಾನುಪಸ್ಸನಾಯ…ಪೇ॰… ಅನತ್ತಾನುಪಸ್ಸನಾಯ… ನಿಬ್ಬಿದಾನುಪಸ್ಸನಾಯ… ವಿರಾಗಾನುಪಸ್ಸನಾಯ… ನಿರೋಧಾನುಪಸ್ಸನಾಯ… ಪಟಿನಿಸ್ಸಗ್ಗಾನುಪಸ್ಸನಾಯ… ಖಯಾನುಪಸ್ಸನಾಯ… ವಯಾನುಪಸ್ಸನಾಯ… ವಿಪರಿಣಾಮಾನುಪಸ್ಸನಾಯ… ಅನಿಮಿತ್ತಾನುಪಸ್ಸನಾಯ… ಅಪ್ಪಣಿಹಿತಾನುಪಸ್ಸನಾಯ… ಸುಞ್ಞತಾನುಪಸ್ಸನಾಯ… ಅಧಿಪಞ್ಞಾಧಮ್ಮವಿಪಸ್ಸನಾಯ… ಯಥಾಭೂತಞಾಣದಸ್ಸನಾಯ… ಆದೀನವಾನುಪಸ್ಸನಾಯ… ಪಟಿಸಙ್ಖಾನುಪಸ್ಸನಾಯ… ವಿವಟ್ಟನಾನುಪಸ್ಸನಾಯ… ಪಞ್ಞಾಸಮ್ಪನ್ನಞ್ಚ।>
      text <ಸೋತಾಪತ್ತಿಮಗ್ಗಸ್ಸ…ಪೇ॰… ಸಕದಾಗಾಮಿಮಗ್ಗಸ್ಸ… ಅನಾಗಾಮಿಮಗ್ಗಸ್ಸ… ಅರಹತ್ತಮಗ್ಗಸ್ಸ ಕೋ ಆದಿ। ಕಿಂ ಮಜ್ಝೇ। ಕಿಂ ಪರಿಯೋಸಾನಂ॥ ಅರಹತ್ತಮಗ್ಗಸ್ಸ ಪಟಿಪದಾವಿಸುದ್ಧಿ ಆದಿ ಉಪೇಕ್ಖಾನುಬ್ರೂಹನಾ ಮಜ್ಝೇ। ಸಮ್ಪಹಂಸನಾ ಪರಿಯೋಸಾನಂ। ಅರಹತ್ತಮಗ್ಗಸ್ಸ ಪಟಿಪದಾವಿಸುದ್ಧಿ ಆದಿ। ಆದಿಸ್ಸ ಕತಿ ಲಕ್ಖಣಾನಿ॥ ಆದಿಸ್ಸ ತೀಣಿ ಲಕ್ಖಣಾನಿ। ಯೋ ತಸ್ಸ ಪರಿಪನ್ಥೋ ತತೋ ಚಿತ್ತಂ ವಿಸುಜ್ಝತಿ। ವಿಸುದ್ಧತ್ತಾ ಚಿತ್ತಂ ಮಜ್ಝಿಮಂ ಸಮಥನಿಮಿತ್ತಂ ಪಟಿಪಜ್ಜತಿ। ಪಟಿಪನ್ನತ್ತಾ ತತ್ಥ ಚಿತ್ತಂ ಪಕ್ಖನ್ದತಿ। ಯಞ್ಚ ಪರಿಪನ್ಥತೋ ಚಿತ್ತಂ ವಿಸುಜ್ಝತಿ। ಯಞ್ಚ ವಿಸುದ್ಧತ್ತಾ ಚಿತ್ತಂ ಮಜ್ಝಿಮಂ ಸಮಥನಿಮಿತ್ತಂ ಪಟಿಪಜ್ಜತಿ। ಯಞ್ಚ ಪಟಿಪನ್ನತ್ತಾ ತತ್ಥ ಚಿತ್ತಂ ಪಕ್ಖನ್ದತಿ ಅರಹತ್ತಮಗ್ಗಸ್ಸ ಪಟಿಪದಾವಿಸುದ್ಧಿ ಆದಿ। ಆದಿಸ್ಸ ಇಮಾನಿ ತೀಣಿ ಲಕ್ಖಣಾನಿ। ತೇನ ವುಚ್ಚತಿ ಅರಹತ್ತಮಗ್ಗೋ ಆದಿಕಲ್ಯಾಣೋ ಚೇವ ಹೋತಿ ಲಕ್ಖಣಸಮ್ಪನ್ನೋ ಚ।>
      text <ಅರಹತ್ತಮಗ್ಗಸ್ಸ ಉಪೇಕ್ಖಾನುಬ್ರೂಹನಾ ಮಜ್ಝೇ। ಮಜ್ಝಸ್ಸ ಕತಿ ಲಕ್ಖಣಾನಿ॥ ಮಜ್ಝಸ್ಸ ತೀಣಿ ಲಕ್ಖಣಾನಿ। ವಿಸುದ್ಧಂ ಚಿತ್ತಂ ಅಜ್ಝುಪೇಕ್ಖತಿ। ಸಮಥಪಟಿಪನ್ನಂ ಅಜ್ಝುಪೇಕ್ಖತಿ। ಏಕತ್ತುಪಟ್ಠಾನಂ ಅಜ್ಝುಪೇಕ್ಖತಿ। ಯಞ್ಚ ವಿಸುದ್ಧಂ ಚಿತ್ತಂ ಅಜ್ಝುಪೇಕ್ಖತಿ। ಯಞ್ಚ ಸಮಥಪಟಿಪನ್ನಂ ಅಜ್ಝುಪೇಕ್ಖತಿ। ಯಞ್ಚ ಏಕತ್ತುಪಟ್ಠಾನಂ ಅಜ್ಝುಪೇಕ್ಖತಿ। ತೇನ ವುಚ್ಚತಿ ಅರಹತ್ತಮಗ್ಗೋ ಮಜ್ಝೇಕಲ್ಯಾಣೋ ಚೇವ ಹೋತಿ ಲಕ್ಖಣಸಮ್ಪನ್ನೋ ಚ।>
      text <ಅರಹತ್ತಮಗ್ಗಸ್ಸ ಸಮ್ಪಹಂಸನಾ ಪರಿಯೋಸಾನಂ। ಪರಿಯೋಸಾನಸ್ಸ ಕತಿ ಲಕ್ಖಣಾನಿ॥ ಪರಿಯೋಸಾನಸ್ಸ ಚತ್ತಾರಿ ಲಕ್ಖಣಾನಿ। ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಸಮ್ಪಹಂಸನಾ। ಇನ್ದ್ರಿಯಾನಂ ಏಕರಸಟ್ಠೇನ ಸಮ್ಪಹಂಸನಾ। ತದುಪಗವೀರಿಯವಾಹನಟ್ಠೇನ ಸಮ್ಪಹಂಸನಾ। ಆಸೇವನಟ್ಠೇನ ಸಮ್ಪಹಂಸನಾ। ಅರಹತ್ತಮಗ್ಗಸ್ಸ ಸಮ್ಪಹಂಸನಾ ಪರಿಯೋಸಾನಂ। ಪರಿಯೋಸಾನಸ್ಸ ಇಮಾನಿ ಚತ್ತಾರಿ ಲಕ್ಖಣಾನಿ। ತೇನ ವುಚ್ಚತಿ ಅರಹತ್ತಮಗ್ಗೋ ಪರಿಯೋಸಾನಕಲ್ಯಾಣೋ ಚೇವ ಹೋತಿ ಲಕ್ಖಣಸಮ್ಪನ್ನೋ ಚ। ಏವಂ ತಿವತ್ತಗತಂ ಚಿತ್ತಂ ತಿವಿಧಕಲ್ಯಾಣಕಂ ದಸಲಕ್ಖಣಸಮ್ಪನ್ನಂ ವಿತಕ್ಕಸಮ್ಪನ್ನಞ್ಚೇವ ಹೋತಿ ವಿಚಾರಸಮ್ಪನ್ನಞ್ಚ ಪೀತಿಸಮ್ಪನ್ನಞ್ಚ ಸುಖಸಮ್ಪನ್ನಞ್ಚ ಚಿತ್ತಸ್ಸ ಅಧಿಟ್ಠಾನಸಮ್ಪನ್ನಞ್ಚ ಸದ್ಧಾಸಮ್ಪನ್ನಞ್ಚ ವೀರಿಯಸಮ್ಪನ್ನಞ್ಚ ಸತಿಸಮ್ಪನ್ನಞ್ಚ ಸಮಾಧಿಸಮ್ಪನ್ನಞ್ಚ ಪಞ್ಞಾಸಮ್ಪನ್ನಞ್ಚ।>
      text <೧೫೯>
        text <ನಿಮಿತ್ತಂ ಅಸ್ಸಾಸಪಸ್ಸಾಸಾ। ಅನಾರಮ್ಮಣಮೇಕಚಿತ್ತಸ್ಸ।>
        text <ಅಜಾನತೋ ಚ ತಯೋ ಧಮ್ಮೇ। ಭಾವನಾ ನುಪಲಬ್ಭತಿ॥>
        text <ನಿಮಿತ್ತಂ ಅಸ್ಸಾಸಪಸ್ಸಾಸಾ। ಅನಾರಮ್ಮಣಮೇಕಚಿತ್ತಸ್ಸ।>
        text <ಜಾನತೋ ಚ ತಯೋ ಧಮ್ಮೇ। ಭಾವನಾ ಉಪಲಬ್ಭತೀತಿ॥>
      text <ಕಥಂ ಇಮೇ ತಯೋ ಧಮ್ಮಾ ಏಕಚಿತ್ತಸ್ಸ ಆರಮ್ಮಣಾ ನ ಹೋನ್ತಿ। ನ ಚಿಮೇ ತಯೋ ಧಮ್ಮಾ ಅವಿದಿತಾ ಹೋನ್ತಿ। ನ ಚ ಚಿತ್ತಂ ವಿಕ್ಖೇಪಂ ಗಚ್ಛತಿ। ಪಧಾನಞ್ಚ ಪಞ್ಞಾಯತಿ। ಪಯೋಗಞ್ಚ ಸಾಧೇತಿ। ವಿಸೇಸಮಧಿಗಚ್ಛತಿ॥ ಸೇಯ್ಯಥಾಪಿ ರುಕ್ಖೋ ಸಮೇ ಭೂಮಿಭಾಗೇ ನಿಕ್ಖಿತ್ತೋ। ತಮೇನಂ ಪುರಿಸೋ ಕಕಚೇನ ಛಿನ್ದೇಯ್ಯ। ರುಕ್ಖೇ ಫುಟ್ಠಕಕಚದನ್ತಾನಂ ವಸೇನ ಪುರಿಸಸ್ಸ ಸತಿ ಉಪಟ್ಠಿತಾ ಹೋತಿ। ನ ಆಗತೇ ವಾ ಗತೇ ವಾ ಕಕಚದನ್ತೇ ಮನಸಿ ಕರೋತಿ। ನ ಆಗತಾ ವಾ ಗತಾ ವಾ ಕಕಚದನ್ತಾ ಅವಿದಿತಾ ಹೋನ್ತಿ। ಪಧಾನಞ್ಚ ಪಞ್ಞಾಯತಿ। ಪಯೋಗಞ್ಚ ಸಾಧೇತಿ। ಯಥಾ ರುಕ್ಖೋ ಸಮೇ ಭೂಮಿಭಾಗೇ ನಿಕ್ಖಿತ್ತೋ। ಏವಂ ಉಪನಿಬನ್ಧನಾ ನಿಮಿತ್ತಂ। ಯಥಾ ಕಕಚದನ್ತಾ। ಏವಂ ಅಸ್ಸಾಸಪಸ್ಸಾಸಾ। ಯಥಾ ರುಕ್ಖೇ ಫುಟ್ಠಕಕಚದನ್ತಾನಂ ವಸೇನ ಪುರಿಸಸ್ಸ ಸತಿ ಉಪಟ್ಠಿತಾ ಹೋತಿ। ನ ಆಗತೇ ವಾ ಗತೇ ವಾ ಕಕಚದನ್ತೇ ಮನಸಿ ಕರೋತಿ। ನ ಆಗತಾ ವಾ ಗತಾ ವಾ ಕಕಚದನ್ತಾ ಅವಿದಿತಾ ಹೋನ್ತಿ। ಪಧಾನಞ್ಚ ಪಞ್ಞಾಯತಿ। ಪಯೋಗಞ್ಚ ಸಾಧೇತಿ। ಏವಮೇವಂ ಭಿಕ್ಖು ನಾಸಿಕಗ್ಗೇ ವಾ ಮುಖನಿಮಿತ್ತೇ ವಾ ಸತಿಂ ಉಪಟ್ಠಪೇತ್ವಾ ನಿಸಿನ್ನೋ ಹೋತಿ। ನ ಆಗತೇ ವಾ ಗತೇ ವಾ ಅಸ್ಸಾಸಪಸ್ಸಾಸೇ ಮನಸಿ ಕರೋತಿ। ನ ಆಗತಾ ವಾ ಗತಾ ವಾ ಅಸ್ಸಾಸಪಸ್ಸಾಸಾ ಅವಿದಿತಾ ಹೋನ್ತಿ। ಪಧಾನಞ್ಚ ಪಞ್ಞಾಯತಿ। ಪಯೋಗಞ್ಚ ಸಾಧೇತಿ। ವಿಸೇಸಮಧಿಗಚ್ಛತಿ ಪಧಾನಞ್ಚ।>
      text <ಕತಮಂ ಪಧಾನಂ॥ ಆರದ್ಧವೀರಿಯಸ್ಸ ಕಾಯೋಪಿ ಚಿತ್ತಮ್ಪಿ ಕಮ್ಮನಿಯಂ ಹೋತಿ ಇದಂ ಪಧಾನಂ। ಕತಮೋ ಪಯೋಗೋ॥ ಆರದ್ಧವೀರಿಯಸ್ಸ ಉಪಕ್ಕಿಲೇಸಾ ಪಹೀಯನ್ತಿ। ವಿತಕ್ಕಾ ವೂಪಸಮನ್ತಿ ಅಯಂ ಪಯೋಗೋ। ಕತಮೋ ವಿಸೇಸೋ॥ ಆರದ್ಧವೀರಿಯಸ್ಸ ಸಞ್ಞೋಜನಾ ಪಹೀಯನ್ತಿ। ಅನುಸಯಾ ಬ್ಯನ್ತೀಹೋನ್ತಿ। ಅಯಂ ವಿಸೇಸೋ। ಏವಂ ಇಮೇ ತಯೋ ಧಮ್ಮಾ ಏಕಚಿತ್ತಸ್ಸ ಆರಮ್ಮಣಾ ನ ಹೋನ್ತಿ। ನ ಚಿಮೇ ತಯೋ ಧಮ್ಮಾ ಅವಿದಿತಾ ಹೋನ್ತಿ। ನ ಚ ಚಿತ್ತಂ ವಿಕ್ಖೇಪಂ ಗಚ್ಛತಿ। ಪಧಾನಞ್ಚ ಪಞ್ಞಾಯತಿ। ಪಯೋಗಞ್ಚ ಸಾಧೇತಿ। ವಿಸೇಸಮಧಿಗಚ್ಛತಿ।>
      text <೧೬೦>
        text <ಆನಾಪಾನಸ್ಸತಿ ಯಸ್ಸ। ಪರಿಪುಣ್ಣಾ ಸುಭಾವಿತಾ।>
        text <ಅನುಪುಬ್ಬಂ ಪರಿಚಿತಾ। ಯಥಾ ಬುದ್ಧೇನ ದೇಸಿತಾ।>
        text <ಸೋ ಇಮಂ ಲೋಕಂ ಪಭಾಸೇತಿ। ಅಬ್ಭಾ ಮುತ್ತೋವ ಚನ್ದಿಮಾತಿ॥>
      text <ಆನನ್ತಿ ಅಸ್ಸಾಸೋ। ನೋ ಪಸ್ಸಾಸೋ। ಅಪಾನನ್ತಿ ಪಸ್ಸಾಸೋ। ನೋ ಅಸ್ಸಾಸೋ। ಅಸ್ಸಾಸವಸೇನ ಉಪಟ್ಠಾನಂ ಸತಿ। ಪಸ್ಸಾಸವಸೇನ ಉಪಟ್ಠಾನಂ ಸತಿ।>
      text <ಯೋ ಅಸ್ಸಸತಿ ತಸ್ಸುಪಟ್ಠಾತಿ। ಯೋ ಪಸ್ಸಸತಿ ತಸ್ಸುಪಟ್ಠಾತಿ। ಪರಿಪುಣ್ಣಾತಿ ಪರಿಗ್ಗಹಟ್ಠೇನ ಪರಿಪುಣ್ಣಾ। ಪರಿವಾರಟ್ಠೇನ ಪರಿಪುಣ್ಣಾ। ಪರಿಪೂರಟ್ಠೇನ ಪರಿಪುಣ್ಣಾ। ಸುಭಾವಿತಾತಿ ಚತಸ್ಸೋ ಭಾವನಾ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಇನ್ದ್ರಿಯಾನಂ ಏಕರಸಟ್ಠೇನ ಭಾವನಾ। ತದುಪಗವೀರಿಯವಾಹನಟ್ಠೇನ ಭಾವನಾ। ಆಸೇವನಟ್ಠೇನ ಭಾವನಾ। ತಸ್ಸಿಮೇ ಚತ್ತಾರೋ ಭಾವನಟ್ಠಾ ಯಾನೀಕತಾ ಹೋನ್ತಿ ವತ್ಥುಕತಾ ಅನುಟ್ಠಿತಾ ಪರಿಚಿತಾ ಸುಸಮಾರದ್ಧಾ।>
      text <ಯಾನೀಕತಾತಿ ಯತ್ಥ ಯತ್ಥ ಆಕಙ್ಖತಿ ತತ್ಥ ತತ್ಥ ವಸಿಪ್ಪತ್ತೋ ಹೋತಿ ಬಲಪ್ಪತ್ತೋ ವೇಸಾರಜ್ಜಪ್ಪತ್ತೋ। ತಸ್ಸ ಮೇ ತೇ ಧಮ್ಮಾ ಆವಜ್ಜನಪಟಿಬದ್ಧಾ ಹೋನ್ತಿ ಆಕಙ್ಖಪಟಿಬದ್ಧಾ ಮನಸಿಕಾರಪಟಿಬದ್ಧಾ ಚಿತ್ತುಪ್ಪಾದಪಟಿಬದ್ಧಾ। ತೇನ ವುಚ್ಚತಿ ಯಾನೀಕತಾತಿ। ವತ್ಥುಕತಾತಿ ಯಸ್ಮಿಂ ಯಸ್ಮಿಂ ವತ್ಥುಸ್ಮಿಂ ಚಿತ್ತಂ ಸ್ವಾಧಿಟ್ಠಿತಂ ಹೋತಿ। ತಸ್ಮಿಂ ತಸ್ಮಿಂ ವತ್ಥುಸ್ಮಿಂ ಸತಿ ಸುಪಟ್ಠಿತಾ ಹೋತಿ। ಯಸ್ಮಿಂ ಯಸ್ಮಿಂ ವಾ ಪನ ವತ್ಥುಸ್ಮಿಂ ಸತಿ ಸೂಪಟ್ಠಿತಾ ಹೋತಿ। ತಸ್ಮಿಂ ತಸ್ಮಿಂ ವತ್ಥುಸ್ಮಿಂ ಚಿತ್ತಂ ಸ್ವಾಧಿಟ್ಠಿತಂ ಹೋತಿ। ತೇನ ವುಚ್ಚತಿ ವತ್ಥುಕತಾತಿ। ಅನುಟ್ಠಿತಾತಿ ವತ್ಥುಸ್ಮಿಂ ಯೇನ ಯೇನ ಚಿತ್ತಂ ಅಭಿನೀಹರತಿ ತೇನ ತೇನ ಸತಿ ಅನುಪರಿವತ್ತತಿ। ಯೇನ ಯೇನ ವಾ ಪನ ಸತಿ ಅನುಪರಿವತ್ತತಿ ತೇನ ತೇನ ಚಿತ್ತಂ ಅಭಿನೀಹರತಿ। ತೇನ ವುಚ್ಚತಿ ಅನುಟ್ಠಿತಾತಿ। ಪರಿಚಿತಾತಿ ಪರಿಗ್ಗಹಟ್ಠೇನ ಪರಿಚಿತಾ। ಪರಿವಾರಟ್ಠೇನ ಪರಿಚಿತಾ। ಪರಿಪೂರಟ್ಠೇನ ಪರಿಚಿತಾ। ಸತಿಯಾ ಪರಿಗ್ಗಣ್ಹನ್ತೋ ಜಿನಾತಿ ಪಾಪಕೇ ಅಕುಸಲೇ ಧಮ್ಮೇ। ತೇನ ವುಚ್ಚತಿ ಪರಿಚಿತಾತಿ। ಸುಸಮಾರದ್ಧಾತಿ ಚತ್ತಾರೋ ಸುಸಮಾರದ್ಧಾ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಸುಸಮಾರದ್ಧಾ। ಇನ್ದ್ರಿಯಾನಂ ಏಕರಸಟ್ಠೇನ ಸುಸಮಾರದ್ಧಾ। ತದುಪಗವೀರಿಯವಾಹನಟ್ಠೇನ ಸುಸಮಾರದ್ಧಾ। ತಪ್ಪಚ್ಚನೀಕಾನಂ ಕಿಲೇಸಾನಂ ಸುಸಮೂಹತತ್ತಾ ಸುಸಮಾರದ್ಧಾ।>
      text <೧೬೧>, <ಸುಸಮನ್ತಿ ಅತ್ಥಿ ಸಮಂ। ಅತ್ಥಿ ಸುಸಮಂ। ಕತಮಂ ಸಮಂ॥ ಯೇ ತತ್ಥ ಜಾತಾ ಅನವಜ್ಜಾ ಕುಸಲಾ ಬೋಧಿಪಕ್ಖಿಯಾ ಇದಂ ಸಮಂ। ಕತಮಂ ಸುಸಮಂ॥ ಯಂ ತೇಸಂ ತೇಸಂ ಧಮ್ಮಾನಂ ಆರಮ್ಮಣಂ ನಿರೋಧೋ ನಿಬ್ಬಾನಂ ಇದಂ ಸುಸಮಂ। ಇತಿ ಇದಞ್ಚ ಸಮಂ ಇದಞ್ಚ ಸುಸಮಂ ಞಾತಂ ಹೋತಿ ದಿಟ್ಠಂ ವಿದಿತಂ ಸಚ್ಛಿಕತಂ ಫಸ್ಸಿತಂ ಪಞ್ಞಾಯ। ಆರದ್ಧಂ ಹೋತಿ ವೀರಿಯಂ ಅಸಲ್ಲೀನಂ। ಉಪಟ್ಠಿತಾ ಸತಿ ಅಸಮ್ಮೂಳಾ। ಪಸ್ಸದ್ಧೋ ಕಾಯೋ ಅಸಾರದ್ಧೋ। ಸಮಾಹಿತಂ ಚಿತ್ತಂ ಏಕಗ್ಗಂ। ತೇನ ವುಚ್ಚತಿ ಸುಸಮಾರದ್ಧಾತಿ।>
      text <ಅನುಪುಬ್ಬಂ ಪರಿಚಿತಾತಿ ದೀಘಂ ಅಸ್ಸಾಸವಸೇನ ಪುರಿಮಾ ಪುರಿಮಾ ಪರಿಚಿತಾ। ಪಚ್ಛಿಮಾ ಪಚ್ಛಿಮಾ ಅನುಪರಿಚಿತಾ। ದೀಘಂ ಪಸ್ಸಾಸವಸೇನ ಪುರಿಮಾ ಪುರಿಮಾ ಪರಿಚಿತಾ। ಪಚ್ಛಿಮಾ ಪಚ್ಛಿಮಾ ಅನುಪರಿಚಿತಾ। ರಸ್ಸಂ ಅಸ್ಸಾಸವಸೇನ ಪುರಿಮಾ ಪುರಿಮಾ ಪರಿಚಿತಾ। ಪಚ್ಛಿಮಾ ಪಚ್ಛಿಮಾ ಅನುಪರಿಚಿತಾ। ರಸ್ಸಂ ಪಸ್ಸಾಸವಸೇನ ಪುರಿಮಾ ಪುರಿಮಾ ಪರಿಚಿತಾ। ಪಚ್ಛಿಮಾ ಪಚ್ಛಿಮಾ ಅನುಪರಿಚಿತಾ…ಪೇ॰… ಪಟಿನಿಸ್ಸಗ್ಗಾನುಪಸ್ಸೀ ಅಸ್ಸಾಸವಸೇನ ಪುರಿಮಾ ಪುರಿಮಾ ಪರಿಚಿತಾ। ಪಚ್ಛಿಮಾ ಪಚ್ಛಿಮಾ ಅನುಪರಿಚಿತಾ। ಪಟಿನಿಸ್ಸಗ್ಗಾನುಪಸ್ಸೀ ಪಸ್ಸಾಸವಸೇನ ಪುರಿಮಾ ಪುರಿಮಾ ಪರಿಚಿತಾ। ಪಚ್ಛಿಮಾ ಪಚ್ಛಿಮಾ ಅನುಪರಿಚಿತಾ। ಸಬ್ಬಾಪಿ ಸೋಳಸವತ್ಥುಕಾ ಆನಾಪಾನಸ್ಸತಿಯೋ ಅಞ್ಞಮಞ್ಞಂ ಪರಿಚಿತಾ ಚೇವ ಹೋನ್ತಿ ಅನುಪರಿಚಿತಾ ಚ। ತೇನ ವುಚ್ಚತಿ ಅನುಪುಬ್ಬಪರಿಚಿತಾತಿ।>
      text <ಯಥಾತಿ ದಸ ಯಥತ್ಥಾ ಅತ್ತದಮಥತ್ಥೋ ಯಥತ್ಥೋ। ಅತ್ತಸಮಥತ್ಥೋ ಯಥತ್ಥೋ। ಅತ್ತಪರಿನಿಬ್ಬಾಪನತ್ಥೋ ಯಥತ್ಥೋ। ಅಭಿಞ್ಞತ್ಥೋ ಯಥತ್ಥೋ। ಪರಿಞ್ಞತ್ಥೋ ಯಥತ್ಥೋ। ಪಹಾನತ್ಥೋ ಯಥತ್ಥೋ। ಭಾವನತ್ಥೋ ಯಥತ್ಥೋ। ಸಚ್ಛಿಕಿರಿಯತ್ಥೋ ಯಥತ್ಥೋ। ಸಚ್ಚಾಭಿಸಮಯತ್ಥೋ ಯಥತ್ಥೋ। ನಿರೋಧೇ ಪತಿಟ್ಠಾಪಕತ್ಥೋ ಯಥತ್ಥೋ।>
      text <ಬುದ್ಧೋತಿ ಯೋ ಸೋ ಭಗವಾ ಸಯಮ್ಭೂ ಅನಾಚರಿಯಕೋ ಪುಬ್ಬೇ ಅನನುಸ್ಸುತೇಸು ಧಮ್ಮೇಸು ಸಾಮಂ ಸಚ್ಚಾನಿ ಅಭಿಸಮ್ಬುಜ್ಝಿ। ತತ್ಥ ಚ ಸಬ್ಬಞ್ಞುತಂ ಪಾಪುಣಿ। ಬಲೇಸು ಚ ವಸೀಭಾವಂ।>
      text <೧೬೨>, <ಬುದ್ಧೋತಿ ಕೇನಟ್ಠೇನ ಬುದ್ಧೋ॥ ಬುಜ್ಝಿತಾ ಸಚ್ಚಾನೀತಿ ಬುದ್ಧೋ। ಬೋಧೇತಾ ಪಜಾಯಾತಿ ಬುದ್ಧೋ। ಸಬ್ಬಞ್ಞುತಾಯ ಬುದ್ಧೋ। ಸಬ್ಬದಸ್ಸಾವಿತಾಯ ಬುದ್ಧೋ। ಅನಞ್ಞನೇಯ್ಯತಾಯ ಬುದ್ಧೋ। ವಿಸವಿತಾಯ ಬುದ್ಧೋ। ಖೀಣಾಸವಸಙ್ಖಾತೇನ ಬುದ್ಧೋ। ನಿರುಪಲೇಪಸಙ್ಖಾತೇನ ಬುದ್ಧೋ। ಏಕನ್ತವೀತರಾಗೋತಿ ಬುದ್ಧೋ। ಏಕನ್ತವೀತದೋಸೋತಿ ಬುದ್ಧೋ। ಏಕನ್ತವೀತಮೋಹೋತಿ ಬುದ್ಧೋ। ಏಕನ್ತನಿಕ್ಕಿಲೇಸೋತಿ ಬುದ್ಧೋ। ಏಕಾಯನಮಗ್ಗಂ ಗತೋತಿ ಬುದ್ಧೋ। ಏಕೋ ಅನುತ್ತರಂ ಸಮ್ಮಾಸಮ್ಬೋಧಿಂ ಅಭಿಸಮ್ಬುದ್ಧೋತಿ ಬುದ್ಧೋ। ಅಬುದ್ಧಿವಿಹತತ್ತಾ ಬುದ್ಧಿಪಟಿಲಾಭಾ ಬುದ್ಧೋ। ಬುದ್ಧೋತಿ ನೇತಂ ನಾಮಂ ಮಾತರಾ ಕತಂ। ನ ಪಿತರಾ ಕತಂ। ನ ಭಾತರಾ ಕತಂ। ನ ಭಗಿನಿಯಾ ಕತಂ। ನ ಮಿತ್ತಾಮಚ್ಚೇಹಿ ಕತಂ। ನ ಞಾತಿಸಾಲೋಹಿತೇಹಿ ಕತಂ। ನ ಸಮಣಬ್ರಾಹ್ಮಣೇಹಿ ಕತಂ। ನ ದೇವತಾಹಿ ಕತಂ। ವಿಮೋಕ್ಖನ್ತಿಕಮೇತಂ ಬುದ್ಧಾನಂ ಭಗವನ್ತಾನಂ ಬೋಧಿಯಾ ಮೂಲೇ ಸಹ ಸಬ್ಬಞ್ಞುತಞಾಣಸ್ಸ ಪಟಿಲಾಭಾ ಸಚ್ಛಿಕಾ ಪಞ್ಞತ್ತಿ ಯದಿದಂ ಬುದ್ಧೋತಿ। ದೇಸಿತಾತಿ ಅತ್ತದಮಥತ್ಥೋ ಯಥತ್ಥೋ ಯಥಾ ಬುದ್ಧೇನ ದೇಸಿತೋ। ಅತ್ತಸಮಥತ್ಥೋ ಯಥತ್ಥೋ ಯಥಾ ಬುದ್ಧೇನ ದೇಸಿತೋ। ಅತ್ತಪರಿನಿಬ್ಬಾಪನತ್ಥೋ ಯಥತ್ಥೋ ಯಥಾ ಬುದ್ಧೇನ ದೇಸಿತೋ…ಪೇ॰… ನಿರೋಧೇ ಪತಿಟ್ಠಾಪಕತ್ಥೋ ಯಥತ್ಥೋ ಯಥಾ ಬುದ್ಧೇನ ದೇಸಿತೋ।>
      text <ಸೋತಿ ಗಹಟ್ಠೋ ವಾ ಹೋತಿ ಪಬ್ಬಜಿತೋ ವಾ। ಲೋಕೋತಿ। ಖನ್ಧಲೋಕೋ ಧಾತುಲೋಕೋ ಆಯತನಲೋಕೋ ವಿಪತ್ತಿಭವಲೋಕೋ ವಿಪತ್ತಿಸಮ್ಭವಲೋಕೋ ಸಮ್ಪತ್ತಿಭವಲೋಕೋ ಸಮ್ಪತ್ತಿಸಮ್ಭವಲೋಕೋ। ಏಕೋ ಲೋಕೋ ಸಬ್ಬೇ ಸತ್ತಾ ಆಹಾರಟ್ಠಿತಿಕಾ…ಪೇ॰… ಅಟ್ಠಾರಸ ಲೋಕಾ ಅಟ್ಠಾರಸ ಧಾತುಯೋ। ಪಭಾಸೇತೀತಿ ಅತ್ತದಮಥತ್ಥಂ ಯಥತ್ಥಂ ಅಭಿಸಮ್ಬುದ್ಧತ್ತಾ। ಸೋ ಇಮಂ ಲೋಕಂ ಓಭಾಸೇತಿ ಭಾಸೇತಿ ಪಭಾಸೇತಿ। ಅತ್ತಸಮಥತ್ಥಂ ಯಥತ್ಥಂ ಅಭಿಸಮ್ಬುದ್ಧತ್ತಾ। ಸೋ ಇಮಂ ಲೋಕಂ ಓಭಾಸೇತಿ ಭಾಸೇತಿ ಪಭಾಸೇತಿ। ಅತ್ತಪರಿನಿಬ್ಬಾಪನತ್ಥಂ ಯಥತ್ಥಂ ಅಭಿಸಮ್ಬುದ್ಧತ್ತಾ। ಸೋ ಇಮಂ ಲೋಕಂ ಓಭಾಸೇತಿ ಭಾಸೇತಿ ಪಭಾಸೇತಿ…ಪೇ॰… ನಿರೋಧೇ ಪತಿಟ್ಠಾಪಕತ್ಥಂ ಯಥತ್ಥಂ ಅಭಿಸಮ್ಬುದ್ಧತ್ತಾ। ಸೋ ಇಮಂ ಲೋಕಂ ಓಭಾಸೇತಿ ಭಾಸೇತಿ ಪಭಾಸೇತಿ।>
      text <ಅಬ್ಭಾ ಮುತ್ತೋವ ಚನ್ದಿಮಾತಿ ಯಥಾ ಅಬ್ಭಾ। ಏವಂ ಕಿಲೇಸಾ। ಯಥಾ ಚನ್ದೋ। ಏವಂ ಅರಿಯಞಾಣಂ। ಯಥಾ ಚನ್ದಿಮಾ ದೇವಪುತ್ತೋ। ಏವಂ ಭಿಕ್ಖು। ಯಥಾ ಚನ್ದೋ ಅಬ್ಭಾ ಮುತ್ತೋ ಮಹಿಕಾ ಮುತ್ತೋ ಧೂಮರಜಾ ಮುತ್ತೋ ರಾಹುಗಹಣಾ ವಿಪ್ಪಮುತ್ತೋ ಭಾಸತೇ ಚ ತಪತೇ ಚ ವಿರೋಚತೇ ಚ। ಏವಮೇವಂ ಭಿಕ್ಖು ಸಬ್ಬಕಿಲೇಸೇಹಿ ವಿಪ್ಪಮುತ್ತೋ ಭಾಸತೇ ಚ ತಪತೇ ಚ ವಿರೋಚತೇ ಚ। ತೇನ ವುಚ್ಚತಿ ಅಬ್ಭಾ ಮುತ್ತೋವ ಚನ್ದಿಮಾತಿ। ಇಮಾನಿ ತೇರಸ ವೋದಾನೇ ಞಾಣಾನಿ।>
      stand <ವೋದಾನಞಾಣನಿದ್ದೇಸೋ ಚತುತ್ಥೋ।>
      stand <ಭಾಣವಾರೋ।>
    text <೫॥ ಸತೋಕಾರಿಞಾಣನಿದ್ದೇಸೋ>
      text <೧೬೩>, <ಕತಮಾನಿ ಬಾತ್ತಿಂಸ ಸತೋಕಾರಿಸ್ಸ ಞಾಣಾನಿ॥ ಇಧ ಭಿಕ್ಖು ಅರಞ್ಞಗತೋ ವಾ ರುಕ್ಖಮೂಲಗತೋ ವಾ ಸುಞ್ಞಾಗಾರಗತೋ ವಾ ನಿಸೀದತಿ ಪಲ್ಲಙ್ಕಂ ಆಭುಜಿತ್ವಾ ಉಜುಂ ಕಾಯಂ ಪಣಿಧಾಯ ಪರಿಮುಖಂ ಸತಿಂ ಉಪಟ್ಠಪೇತ್ವಾ। ಸೋ ಸತೋವ ಅಸ್ಸಸತಿ ಸತೋ ಪಸ್ಸಸತಿ। ದೀಘಂ ವಾ ಅಸ್ಸಸನ್ತೋ ದೀಘಂ ಅಸ್ಸಸಾಮೀತಿ ಪಜಾನಾತಿ। ದೀಘಂ ವಾ ಪಸ್ಸಸನ್ತೋ ದೀಘಂ ಪಸ್ಸಸಾಮೀತಿ ಪಜಾನಾತಿ। ರಸ್ಸಂ ವಾ ಅಸ್ಸಸನ್ತೋ ರಸ್ಸಂ ಅಸ್ಸಸಾಮೀತಿ ಪಜಾನಾತಿ। ರಸ್ಸಂ ವಾ ಪಸ್ಸಸನ್ತೋ ರಸ್ಸಂ ಪಸ್ಸಸಾಮೀತಿ ಪಜಾನಾತಿ। ಸಬ್ಬಕಾಯಪಟಿಸಂವೇದೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಸಬ್ಬಕಾಯಪಟಿಸಂವೇದೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ। ಪಸ್ಸಮ್ಭಯಂ ಕಾಯಸಙ್ಖಾರಂ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಪಸ್ಸಮ್ಭಯಂ ಕಾಯಸಙ್ಖಾರಂ ಪಸ್ಸಸಿಸ್ಸಾಮೀತಿ ಸಿಕ್ಖತಿ। ಪೀತಿಪಟಿಸಂವೇದೀ…ಪೇ॰… ಸುಖಪಟಿಸಂವೇದೀ… ಚಿತ್ತಸಙ್ಖಾರಪಟಿಸಂವೇದೀ … ಪಸ್ಸಮ್ಭಯಂ ಚಿತ್ತಸಙ್ಖಾರಂ… ಚಿತ್ತಪಟಿಸಂವೇದೀ… ಅಭಿಪ್ಪಮೋದಯಂ ಚಿತ್ತಂ… ಸಮಾದಹಂ ಚಿತ್ತಂ… ವಿಮೋಚಯಂ ಚಿತ್ತಂ… ಅನಿಚ್ಚಾನುಪಸ್ಸೀ… ವಿರಾಗಾನುಪಸ್ಸೀ… ನಿರೋಧಾನುಪಸ್ಸೀ… ಪಟಿನಿಸ್ಸಗ್ಗಾನುಪಸ್ಸೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಪಟಿನಿಸ್ಸಗ್ಗಾನುಪಸ್ಸೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ।>
      text <೧೬೪>, <ಇಧಾತಿ ಇಮಿಸ್ಸಾ ದಿಟ್ಠಿಯಾ। ಇಮಿಸ್ಸಾ ಖನ್ತಿಯಾ। ಇಮಿಸ್ಸಾ ರುಚಿಯಾ। ಇಮಸ್ಮಿಂ ಆದಾಯೇ। ಇಮಸ್ಮಿಂ ಧಮ್ಮೇ। ಇಮಸ್ಮಿಂ ವಿನಯೇ। ಇಮಸ್ಮಿಂ ಧಮ್ಮವಿನಯೇ। ಇಮಸ್ಮಿಂ ಪಾವಚನೇ। ಇಮಸ್ಮಿಂ ಬ್ರಹ್ಮಚರಿಯೇ। ಇಮಸ್ಮಿಂ ಸತ್ಥುಸಾಸನೇ। ತೇನ ವುಚ್ಚತಿ ಇಧಾತಿ। ಭಿಕ್ಖೂತಿ ಪುಥುಜ್ಜನಕಲ್ಯಾಣಕೋ ವಾ ಹೋತಿ ಭಿಕ್ಖು ಸೇಕ್ಖೋ ವಾ ಅರಹಾ ವಾ ಅಕುಪ್ಪಧಮ್ಮೋ। ಅರಞ್ಞನ್ತಿ ನಿಕ್ಖಮಿತ್ವಾ ಬಹಿ ಇನ್ದಖೀಲಾ ಸಬ್ಬಮೇತಂ ಅರಞ್ಞಂ। ರುಕ್ಖಮೂಲನ್ತಿ ಯತ್ಥ ಭಿಕ್ಖುನೋ ಆಸನಂ ಪಞ್ಞತ್ತಂ ಹೋತಿ ಮಞ್ಚೋ ವಾ ಪೀಠಂ ವಾ ಭಿಸಿ ವಾ ತಟ್ಟಿಕಾ ವಾ ಚಮ್ಮಖಣ್ಡೋ ವಾ ತಿಣಸನ್ಥರೋ ವಾ ಪಣ್ಣಸನ್ಥರೋ ವಾ ಪಲಾಲಸನ್ಥರೋ ವಾ। ತತ್ಥ ಭಿಕ್ಖು ಚಙ್ಕಮತಿ ವಾ ತಿಟ್ಠತಿ ವಾ ನಿಸೀದತಿ ವಾ ಸೇಯ್ಯಂ ವಾ ಕಪ್ಪೇತಿ। ಸುಞ್ಞನ್ತಿ ಕೇನಚಿ ಅನಾಕಿಣ್ಣಂ ಹೋತಿ ಗಹಟ್ಠೇಹಿ ವಾ ಪಬ್ಬಜಿತೇಹಿ ವಾ। ಅಗಾರನ್ತಿ ವಿಹಾರೋ ಅಡ್ಢಯೋಗೋ ಪಾಸಾದೋ ಹಮ್ಮಿಯಂ ಗುಹಾ। ನಿಸೀದತಿ ಪಲ್ಲಙ್ಕಂ ಆಭುಜಿತ್ವಾತಿ ನಿಸಿನ್ನೋ ಹೋತಿ ಪಲ್ಲಙ್ಕಂ ಆಭುಜಿತ್ವಾ। ಉಜುಂ ಕಾಯಂ ಪಣಿಧಾಯಾತಿ ಉಜುಕೋ ಹೋತಿ ಕಾಯೋ ಠಿತೋ ಸುಪಣಿಹಿತೋ। ಪರಿಮುಖಂ ಸತಿಂ ಉಪಟ್ಠಪೇತ್ವಾತಿ। ಪರೀತಿ ಪರಿಗ್ಗಹಟ್ಠೋ। ಮುಖನ್ತಿ ನಿಯ್ಯಾನಟ್ಠೋ। ಸತೀತಿ ಉಪಟ್ಠಾನಟ್ಠೋ। ತೇನ ವುಚ್ಚತಿ ಪರಿಮುಖಂ ಸತಿಂ ಉಪಟ್ಠಪೇತ್ವಾತಿ।>
      text <೧೬೫>, <ಸತೋವ ಅಸ್ಸಸತಿ। ಸತೋ ಪಸ್ಸಸತೀತಿ ಬಾತ್ತಿಂಸಾಯ ಆಕಾರೇಹಿ ಸತೋ ಕಾರೀ ಹೋತಿ। ದೀಘಂ ಅಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ಸತೋ ಕಾರೀ ಹೋತಿ। ದೀಘಂ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ಸತೋ ಕಾರೀ ಹೋತಿ। ರಸ್ಸಂ ಅಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ಸತೋ ಕಾರೀ ಹೋತಿ। ರಸ್ಸಂ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ಸತೋ ಕಾರೀ ಹೋತಿ…ಪೇ॰… ಪಟಿನಿಸ್ಸಗ್ಗಾನುಪಸ್ಸೀ ಅಸ್ಸಾಸವಸೇನ ಪಟಿನಿಸ್ಸಗ್ಗಾನುಪಸ್ಸೀ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ಸತೋ ಕಾರೀ ಹೋತಿ।>
    text <ಪಠಮಚತುಕ್ಕನಿದ್ದೇಸೋ>
      text <೧೬೬>, <ಕಥಂ ದೀಘಂ ಅಸ್ಸಸನ್ತೋ ದೀಘಂ ಅಸ್ಸಸಾಮೀತಿ ಪಜಾನಾತಿ। ದೀಘಂ ಪಸ್ಸಸನ್ತೋ ದೀಘಂ ಪಸ್ಸಸಾಮೀತಿ ಪಜಾನಾತಿ॥ ದೀಘಂ ಅಸ್ಸಾಸಂ ಅದ್ಧಾನಸಙ್ಖಾತೇ ಅಸ್ಸಸತಿ। ದೀಘಂ ಪಸ್ಸಾಸಂ ಅದ್ಧಾನಸಙ್ಖಾತೇ ಪಸ್ಸಸತಿ। ದೀಘಂ ಅಸ್ಸಾಸಪಸ್ಸಾಸಂ ಅದ್ಧಾನಸಙ್ಖಾತೇ ಅಸ್ಸಸತಿಪಿ ಪಸ್ಸಸತಿಪಿ। ದೀಘಂ ಅಸ್ಸಾಸಪಸ್ಸಾಸಂ ಅದ್ಧಾನಸಙ್ಖಾತೇ ಅಸ್ಸಸತೋಪಿ ಪಸ್ಸಸತೋಪಿ ಛನ್ದೋ ಉಪ್ಪಜ್ಜತಿ। ಛನ್ದವಸೇನ ತತೋ ಸುಖುಮತರಂ ದೀಘಂ ಅಸ್ಸಾಸಂ ಅದ್ಧಾನಸಙ್ಖಾತೇ ಅಸ್ಸಸತಿ। ಛನ್ದವಸೇನ ತತೋ ಸುಖುಮತರಂ ದೀಘಂ ಪಸ್ಸಾಸಂ ಅದ್ಧಾನಸಙ್ಖಾತೇ ಪಸ್ಸಸತಿ। ಛನ್ದವಸೇನ ತತೋ ಸುಖುಮತರಂ ದೀಘಂ ಅಸ್ಸಾಸಪಸ್ಸಾಸಂ ಅದ್ಧಾನಸಙ್ಖಾತೇ ಅಸ್ಸಸತಿಪಿ ಪಸ್ಸಸತಿಪಿ। ಛನ್ದವಸೇನ ತತೋ ಸುಖುಮತರಂ ದೀಘಂ ಅಸ್ಸಾಸಪಸ್ಸಾಸಂ ಅದ್ಧಾನಸಙ್ಖಾತೇ ಅಸ್ಸಸತೋಪಿ ಪಸ್ಸಸತೋಪಿ ಪಾಮೋಜ್ಜಂ ಉಪ್ಪಜ್ಜತಿ। ಪಾಮೋಜ್ಜವಸೇನ ತತೋ ಸುಖುಮತರಂ ದೀಘಂ ಅಸ್ಸಾಸಂ ಅದ್ಧಾನಸಙ್ಖಾತೇ ಅಸ್ಸಸತಿ। ಪಾಮೋಜ್ಜವಸೇನ ತತೋ ಸುಖುಮತರಂ ದೀಘಂ ಪಸ್ಸಾಸಂ ಅದ್ಧಾನಸಙ್ಖಾತೇ ಪಸ್ಸಸತಿ। ಪಾಮೋಜ್ಜವಸೇನ ತತೋ ಸುಖುಮತರಂ ದೀಘಂ ಅಸ್ಸಾಸಪಸ್ಸಾಸಂ ಅದ್ಧಾನಸಙ್ಖಾತೇ ಅಸ್ಸಸತಿಪಿ ಪಸ್ಸಸತಿಪಿ। ಪಾಮೋಜ್ಜವಸೇನ ತತೋ ಸುಖುಮತರಂ ದೀಘಂ ಅಸ್ಸಾಸಪಸ್ಸಾಸಂ ಅದ್ಧಾನಸಙ್ಖಾತೇ ಅಸ್ಸಸತೋಪಿ ಪಸ್ಸಸತೋಪಿ ದೀಘಂ ಅಸ್ಸಾಸಪಸ್ಸಾಸಾಪಿ ಚಿತ್ತಂ ವಿವತ್ತತಿ। ಉಪೇಕ್ಖಾ ಸಣ್ಠಾತಿ। ಇಮೇಹಿ ನವಹಾಕಾರೇಹಿ ದೀಘಂ ಅಸ್ಸಾಸಪಸ್ಸಾಸಾ ಕಾಯೋ। ಉಪಟ್ಠಾನಂ ಸತಿ। ಅನುಪಸ್ಸನಾ ಞಾಣಂ। ಕಾಯೋ ಉಪಟ್ಠಾನಂ। ನೋ ಸತಿ। ಸತಿ ಉಪಟ್ಠಾನಞ್ಚೇವ ಸತಿ ಚ। ತಾಯ ಸತಿಯಾ ತೇನ ಞಾಣೇನ ತಂ ಕಾಯಂ ಅನುಪಸ್ಸತಿ। ತೇನ ವುಚ್ಚತಿ ಕಾಯೇ ಕಾಯಾನುಪಸ್ಸನಾಸತಿಪಟ್ಠಾನಭಾವನಾತಿ।>
      text <೧೬೭>, <ಅನುಪಸ್ಸತೀತಿ ಕಥಂ ತಂ ಕಾಯಂ ಅನುಪಸ್ಸತಿ॥ ಅನಿಚ್ಚತೋ ಅನುಪಸ್ಸತಿ। ನೋ ನಿಚ್ಚತೋ। ದುಕ್ಖತೋ ಅನುಪಸ್ಸತಿ। ನೋ ಸುಖತೋ। ಅನತ್ತತೋ ಅನುಪಸ್ಸತಿ। ನೋ ಅತ್ತತೋ। ನಿಬ್ಬಿನ್ದತಿ। ನೋ ನನ್ದತಿ। ವಿರಜ್ಜತಿ। ನೋ ರಜ್ಜತಿ। ನಿರೋಧೇತಿ। ನೋ ಸಮುದೇತಿ। ಪಟಿನಿಸ್ಸಜ್ಜತಿ। ನೋ ಆದಿಯತಿ। ಅನಿಚ್ಚತೋ ಅನುಪಸ್ಸನ್ತೋ ನಿಚ್ಚಸಞ್ಞಂ ಪಜಹತಿ। ದುಕ್ಖತೋ ಅನುಪಸ್ಸನ್ತೋ ಸುಖಸಞ್ಞಂ ಪಜಹತಿ। ಅನತ್ತತೋ ಅನುಪಸ್ಸನ್ತೋ ಅತ್ತಸಞ್ಞಂ ಪಜಹತಿ। ನಿಬ್ಬಿನ್ದನ್ತೋ ನನ್ದಿಂ ಪಜಹತಿ। ವಿರಜ್ಜನ್ತೋ ರಾಗಂ ಪಜಹತಿ। ನಿರೋಧೇನ್ತೋ ಸಮುದಯಂ ಪಜಹತಿ। ಪಟಿನಿಸ್ಸಜ್ಜನ್ತೋ ಆದಾನಂ ಪಜಹತಿ। ಏವಂ ತಂ ಕಾಯಂ ಅನುಪಸ್ಸತಿ।>
      text <ಭಾವನಾತಿ ಚತಸ್ಸೋ ಭಾವನಾ ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ। ಇನ್ದ್ರಿಯಾನಂ ಏಕರಸಟ್ಠೇನ ಭಾವನಾ। ತದುಪಗವೀರಿಯವಾಹನಟ್ಠೇನ ಭಾವನಾ। ಆಸೇವನಟ್ಠೇನ ಭಾವನಾ। ದೀಘಂ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ವಿದಿತಾ ವೇದನಾ ಉಪ್ಪಜ್ಜನ್ತಿ। ವಿದಿತಾ ಉಪಟ್ಠಹನ್ತಿ। ವಿದಿತಾ ಅಬ್ಭತ್ಥಂ ಗಚ್ಛನ್ತಿ। ವಿದಿತಾ ಸಞ್ಞಾ ಉಪ್ಪಜ್ಜನ್ತಿ। ವಿದಿತಾ ಉಪಟ್ಠಹನ್ತಿ। ವಿದಿತಾ ಅಬ್ಭತ್ಥಂ ಗಚ್ಛನ್ತಿ। ವಿದಿತಾ ವಿತಕ್ಕಾ ಉಪ್ಪಜ್ಜನ್ತಿ। ವಿದಿತಾ ಉಪಟ್ಠಹನ್ತಿ। ವಿದಿತಾ ಅಬ್ಭತ್ಥಂ ಗಚ್ಛನ್ತಿ।>
      text <ಕಥಂ ವಿದಿತಾ ವೇದನಾ ಉಪ್ಪಜ್ಜನ್ತಿ। ವಿದಿತಾ ಉಪಟ್ಠಹನ್ತಿ। ವಿದಿತಾ ಅಬ್ಭತ್ಥಂ ಗಚ್ಛನ್ತಿ॥ ಕಥಂ ವೇದನಾಯ ಉಪ್ಪಾದೋ ವಿದಿತೋ ಹೋತಿ॥ ಅವಿಜ್ಜಾಸಮುದಯಾ ವೇದನಾಸಮುದಯೋತಿ ಪಚ್ಚಯಸಮುದಯಟ್ಠೇನ ವೇದನಾಯ ಉಪ್ಪಾದೋ ವಿದಿತೋ ಹೋತಿ। ತಣ್ಹಾಸಮುದಯಾ ವೇದನಾಸಮುದಯೋತಿ… ಕಮ್ಮಸಮುದಯಾ ವೇದನಾಸಮುದಯೋತಿ… ಫಸ್ಸಸಮುದಯಾ ವೇದನಾಸಮುದಯೋತಿ ಪಚ್ಚಯಸಮುದಯಟ್ಠೇನ ವೇದನಾಯ ಉಪ್ಪಾದೋ ವಿದಿತೋ ಹೋತಿ। ನಿಬ್ಬತ್ತಿಲಕ್ಖಣಂ ಪಸ್ಸತೋಪಿ ವೇದನಾಯ ಉಪ್ಪಾದೋ ವಿದಿತೋ ಹೋತಿ। ಏವಂ ವೇದನಾಯ ಉಪ್ಪಾದೋ ವಿದಿತೋ ಹೋತಿ।>
      text <ಕಥಂ ವೇದನಾಯ ಉಪಟ್ಠಾನಂ ವಿದಿತಂ ಹೋತಿ॥ ಅನಿಚ್ಚತೋ ಮನಸಿಕರೋತೋ ಖಯತುಪಟ್ಠಾನಂ ವಿದಿತಂ ಹೋತಿ। ದುಕ್ಖತೋ ಮನಸಿಕರೋತೋ ಭಯತುಪಟ್ಠಾನಂ ವಿದಿತಂ ಹೋತಿ। ಅನತ್ತತೋ ಮನಸಿಕರೋತೋ ಸುಞ್ಞತುಪಟ್ಠಾನಂ ವಿದಿತಂ ಹೋತಿ। ಏವಂ ವೇದನಾಯ ಉಪಟ್ಠಾನಂ ವಿದಿತಂ ಹೋತಿ।>
      text <ಕಥಂ ವೇದನಾಯ ಅತ್ಥಙ್ಗಮೋ ವಿದಿತೋ ಹೋತಿ॥ ಅವಿಜ್ಜಾನಿರೋಧಾ ವೇದನಾನಿರೋಧೋತಿ ಪಚ್ಚಯನಿರೋಧಟ್ಠೇನ ವೇದನಾಯ ಅತ್ಥಙ್ಗಮೋ ವಿದಿತೋ ಹೋತಿ। ತಣ್ಹಾನಿರೋಧಾ ವೇದನಾನಿರೋಧೋತಿ …ಪೇ॰… ಕಮ್ಮನಿರೋಧಾ ವೇದನಾನಿರೋಧೋತಿ…ಪೇ॰… ಫಸ್ಸನಿರೋಧಾ ವೇದನಾನಿರೋಧೋತಿ ಪಚ್ಚಯನಿರೋಧಟ್ಠೇನ ವೇದನಾಯ ಅತ್ಥಙ್ಗಮೋ ವಿದಿತೋ ಹೋತಿ। ವಿಪರಿಣಾಮಲಕ್ಖಣಂ ಪಸ್ಸತೋಪಿ ವೇದನಾಯ ಅತ್ಥಙ್ಗಮೋ ವಿದಿತೋ ಹೋತಿ। ಏವಂ ವೇದನಾಯ ಅತ್ಥಙ್ಗಮೋ ವಿದಿತೋ ಹೋತಿ। ಏವಂ ವಿದಿತಾ ವೇದನಾ ಉಪ್ಪಜ್ಜನ್ತಿ। ವಿದಿತಾ ಉಪಟ್ಠಹನ್ತಿ। ವಿದಿತಾ ಅಬ್ಭತ್ಥಂ ಗಚ್ಛನ್ತಿ।>
      text <ಕಥಂ ವಿದಿತಾ ಸಞ್ಞಾ ಉಪ್ಪಜ್ಜನ್ತಿ। ವಿದಿತಾ ಉಪಟ್ಠಹನ್ತಿ। ವಿದಿತಾ ಅಬ್ಭತ್ಥಂ ಗಚ್ಛನ್ತಿ॥ ಕಥಂ ಸಞ್ಞಾಯ ಉಪ್ಪಾದೋ ವಿದಿತೋ ಹೋತಿ॥ ಅವಿಜ್ಜಾಸಮುದಯಾ ಸಞ್ಞಾಸಮುದಯೋತಿ ಪಚ್ಚಯಸಮುದಯಟ್ಠೇನ ಸಞ್ಞಾಯ ಉಪ್ಪಾದೋ ವಿದಿತೋ ಹೋತಿ। ತಣ್ಹಾಸಮುದಯಾ ಸಞ್ಞಾಸಮುದಯೋತಿ…ಪೇ॰… ಕಮ್ಮಸಮುದಯಾ ಸಞ್ಞಾಸಮುದಯೋತಿ…ಪೇ॰… ಫಸ್ಸಸಮುದಯಾ ಸಞ್ಞಾಸಮುದಯೋತಿ ಪಚ್ಚಯಸಮುದಯಟ್ಠೇನ ಸಞ್ಞಾಯ ಉಪ್ಪಾದೋ ವಿದಿತೋ ಹೋತಿ। ನಿಬ್ಬತ್ತಿಲಕ್ಖಣಂ ಪಸ್ಸತೋಪಿ ಸಞ್ಞಾಯ ಉಪ್ಪಾದೋ ವಿದಿತೋ ಹೋತಿ। ಏವಂ ಸಞ್ಞಾಯ ಉಪ್ಪಾದೋ ವಿದಿತೋ ಹೋತಿ।>
      text <ಕಥಂ ಸಞ್ಞಾಯ ಉಪಟ್ಠಾನಂ ವಿದಿತಂ ಹೋತಿ॥ ಅನಿಚ್ಚತೋ ಮನಸಿಕರೋತೋ ಖಯತುಪಟ್ಠಾನಂ ವಿದಿತಂ ಹೋತಿ। ದುಕ್ಖತೋ ಮನಸಿಕರೋತೋ ಭಯತುಪಟ್ಠಾನಂ ವಿದಿತಂ ಹೋತಿ। ಅನತ್ತತೋ ಮನಸಿಕರೋತೋ ಸುಞ್ಞತುಪಟ್ಠಾನಂ ವಿದಿತಂ ಹೋತಿ। ಏವಂ ಸಞ್ಞಾಯ ಉಪಟ್ಠಾನಂ ವಿದಿತಂ ಹೋತಿ।>
      text <ಕಥಂ ಸಞ್ಞಾಯ ಅತ್ಥಙ್ಗಮೋ ವಿದಿತೋ ಹೋತಿ॥ ಅವಿಜ್ಜಾನಿರೋಧಾ ಸಞ್ಞಾನಿರೋಧೋತಿ ಪಚ್ಚಯನಿರೋಧಟ್ಠೇನ ಸಞ್ಞಾಯ ಅತ್ಥಙ್ಗಮೋ ವಿದಿತೋ ಹೋತಿ। ತಣ್ಹಾನಿರೋಧಾ ಸಞ್ಞಾನಿರೋಧೋತಿ…ಪೇ॰… ಕಮ್ಮನಿರೋಧಾ ಸಞ್ಞಾನಿರೋಧೋತಿ…ಪೇ॰… ಫಸ್ಸನಿರೋಧಾ ಸಞ್ಞಾನಿರೋಧೋತಿ ಪಚ್ಚಯನಿರೋಧಟ್ಠೇನ ಸಞ್ಞಾಯ ಅತ್ಥಙ್ಗಮೋ ವಿದಿತೋ ಹೋತಿ। ವಿಪರಿಣಾಮಲಕ್ಖಣಂ ಪಸ್ಸತೋಪಿ ಸಞ್ಞಾಯ ಅತ್ಥಙ್ಗಮೋ ವಿದಿತೋ ಹೋತಿ। ಏವಂ ಸಞ್ಞಾಯ ಅತ್ಥಙ್ಗಮೋ ವಿದಿತೋ ಹೋತಿ। ಏವಂ ವಿದಿತಾ ಸಞ್ಞಾ ಉಪ್ಪಜ್ಜನ್ತಿ। ವಿದಿತಾ ಉಪಟ್ಠಹನ್ತಿ। ವಿದಿತಾ ಅಬ್ಭತ್ಥಂ ಗಚ್ಛನ್ತಿ।>
      text <ಕಥಂ ವಿದಿತಾ ವಿತಕ್ಕಾ ಉಪ್ಪಜ್ಜನ್ತಿ। ವಿದಿತಾ ಉಪಟ್ಠಹನ್ತಿ। ವಿದಿತಾ ಅಬ್ಭತ್ಥಂ ಗಚ್ಛನ್ತಿ॥ ಕಥಂ ವಿತಕ್ಕಾನಂ ಉಪ್ಪಾದೋ ವಿದಿತೋ ಹೋತಿ॥ ಅವಿಜ್ಜಾಸಮುದಯಾ ವಿತಕ್ಕಸಮುದಯೋತಿ ಪಚ್ಚಯಸಮುದಯಟ್ಠೇನ ವಿತಕ್ಕಾನಂ ಉಪ್ಪಾದೋ ವಿದಿತೋ ಹೋತಿ। ತಣ್ಹಾಸಮುದಯಾ ವಿತಕ್ಕಸಮುದಯೋತಿ…ಪೇ॰… ಕಮ್ಮಸಮುದಯಾ ವಿತಕ್ಕಸಮುದಯೋತಿ…ಪೇ॰… ಸಞ್ಞಾಸಮುದಯಾ ವಿತಕ್ಕಸಮುದಯೋತಿ ಪಚ್ಚಯಸಮುದಯಟ್ಠೇನ ವಿತಕ್ಕಾನಂ ಉಪ್ಪಾದೋ ವಿದಿತೋ ಹೋತಿ। ನಿಬ್ಬತ್ತಿಲಕ್ಖಣಂ ಪಸ್ಸತೋಪಿ ವಿತಕ್ಕಾನಂ ಉಪ್ಪಾದೋ ವಿದಿತೋ ಹೋತಿ। ಏವಂ ವಿತಕ್ಕಾನಂ ಉಪ್ಪಾದೋ ವಿದಿತೋ ಹೋತಿ।>
      text <ಕಥಂ ವಿತಕ್ಕಾನಂ ಉಪಟ್ಠಾನಂ ವಿದಿತಂ ಹೋತಿ॥ ಅನಿಚ್ಚತೋ ಮನಸಿಕರೋತೋ ಖಯತುಪಟ್ಠಾನಂ ವಿದಿತಂ ಹೋತಿ। ದುಕ್ಖತೋ ಮನಸಿಕರೋತೋ ಭಯತುಪಟ್ಠಾನಂ ವಿದಿತಂ ಹೋತಿ। ಅನತ್ತತೋ ಮನಸಿಕರೋತೋ ಸುಞ್ಞತುಪಟ್ಠಾನಂ ವಿದಿತಂ ಹೋತಿ। ಏವಂ ವಿತಕ್ಕಾನಂ ಉಪಟ್ಠಾನಂ ವಿದಿತಂ ಹೋತಿ।>
      text <ಕಥಂ ವಿತಕ್ಕಾನಂ ಅತ್ಥಙ್ಗಮೋ ವಿದಿತೋ ಹೋತಿ॥ ಅವಿಜ್ಜಾನಿರೋಧಾ ವಿತಕ್ಕನಿರೋಧೋತಿ ಪಚ್ಚಯನಿರೋಧಟ್ಠೇನ ವಿತಕ್ಕಾನಂ ಅತ್ಥಙ್ಗಮೋ ವಿದಿತೋ ಹೋತಿ। ತಣ್ಹಾನಿರೋಧಾ ವಿತಕ್ಕನಿರೋಧೋತಿ…ಪೇ॰… ಕಮ್ಮನಿರೋಧಾ ವಿತಕ್ಕನಿರೋಧೋತಿ…ಪೇ॰… ಸಞ್ಞಾನಿರೋಧಾ ವಿತಕ್ಕನಿರೋಧೋತಿ ಪಚ್ಚಯನಿರೋಧಟ್ಠೇನ ವಿತಕ್ಕಾನಂ ಅತ್ಥಙ್ಗಮೋ ವಿದಿತೋ ಹೋತಿ। ವಿಪರಿಣಾಮಲಕ್ಖಣಂ ಪಸ್ಸತೋಪಿ ವಿತಕ್ಕಾನಂ ಅತ್ಥಙ್ಗಮೋ ವಿದಿತೋ ಹೋತಿ। ಏವಂ ವಿತಕ್ಕಾನಂ ಅತ್ಥಙ್ಗಮೋ ವಿದಿತೋ ಹೋತಿ। ಏವಂ ವಿದಿತಾ ವಿತಕ್ಕಾ ಉಪ್ಪಜ್ಜನ್ತಿ। ವಿದಿತಾ ಉಪಟ್ಠಹನ್ತಿ। ವಿದಿತಾ ಅಬ್ಭತ್ಥಂ ಗಚ್ಛನ್ತಿ।>
      text <೧೬೮>, <ದೀಘಂ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನನ್ತೋ ಇನ್ದ್ರಿಯಾನಿ ಸಮೋಧಾನೇತಿ। ಗೋಚರಞ್ಚ ಪಜಾನಾತಿ। ಸಮತ್ಥಞ್ಚ ಪಟಿವಿಜ್ಝತಿ…ಪೇ॰… ಮಗ್ಗಂ ಸಮೋಧಾನೇತಿ। ಧಮ್ಮೇ ಸಮೋಧಾನೇತಿ। ಗೋಚರಞ್ಚ ಪಜಾನಾತಿ। ಸಮತ್ಥಞ್ಚ ಪಟಿವಿಜ್ಝತಿ।>
      text <ಇನ್ದ್ರಿಯಾನಿ ಸಮೋಧಾನೇತೀತಿ ಕಥಂ ಇನ್ದ್ರಿಯಾನಿ ಸಮೋಧಾನೇತಿ॥ ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ಸಮೋಧಾನೇತಿ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ಸಮೋಧಾನೇತಿ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ಸಮೋಧಾನೇತಿ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ಸಮೋಧಾನೇತಿ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ಸಮೋಧಾನೇತಿ। ಅಯಂ ಪುಗ್ಗಲೋ ಇಮಾನಿ ಇನ್ದ್ರಿಯಾನಿ ಇಮಸ್ಮಿಂ ಆರಮ್ಮಣೇ ಸಮೋಧಾನೇತಿ। ತೇನ ವುಚ್ಚತಿ ಇನ್ದ್ರಿಯಾನಿ ಸಮೋಧಾನೇತೀತಿ।>
      text <ಗೋಚರಞ್ಚ ಪಜಾನಾತೀತಿ ಯಂ ತಸ್ಸ ಆರಮ್ಮಣಂ। ತಂ ತಸ್ಸ ಗೋಚರಂ। ಯಂ ತಸ್ಸ ಗೋಚರಂ। ತಂ ತಸ್ಸ ಆರಮ್ಮಣಂ। ಪಜಾನಾತೀತಿ ಪುಗ್ಗಲೋ। ಪಜಾನನಾ ಪಞ್ಞಾ।>
      text <ಸಮನ್ತಿ ಆರಮ್ಮಣಸ್ಸ ಉಪಟ್ಠಾನಂ ಸಮಂ। ಚಿತ್ತಸ್ಸ ಅವಿಕ್ಖೇಪೋ ಸಮಂ। ಚಿತ್ತಸ್ಸ ಅಧಿಟ್ಠಾನಂ ಸಮಂ। ಚಿತ್ತಸ್ಸ ವೋದಾನಂ ಸಮಂ। ಅತ್ಥೋತಿ ಅನವಜ್ಜಟ್ಠೋ ನಿಕ್ಕಿಲೇಸಟ್ಠೋ ವೋದಾನಟ್ಠೋ ಪರಮಟ್ಠೋ। ಪಟಿವಿಜ್ಝತೀತಿ ಆರಮ್ಮಣಸ್ಸ ಉಪಟ್ಠಾನಟ್ಠಂ ಪಟಿವಿಜ್ಝತಿ। ಚಿತ್ತಸ್ಸ ಅವಿಕ್ಖೇಪಟ್ಠಂ ಪಟಿವಿಜ್ಝತಿ। ಚಿತ್ತಸ್ಸ ಅಧಿಟ್ಠಾನಟ್ಠಂ ಪಟಿವಿಜ್ಝತಿ। ಚಿತ್ತಸ್ಸ ವೋದಾನಟ್ಠಂ ಪಟಿವಿಜ್ಝತಿ। ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <ಬಲಾನಿ ಸಮೋಧಾನೇತೀತಿ ಕಥಂ ಬಲಾನಿ ಸಮೋಧಾನೇತಿ॥ ಅಸ್ಸದ್ಧಿಯೇ ಅಕಮ್ಪಿಯಟ್ಠೇನ ಸದ್ಧಾಬಲಂ ಸಮೋಧಾನೇತಿ। ಕೋಸಜ್ಜೇ ಅಕಮ್ಪಿಯಟ್ಠೇನ ವೀರಿಯಬಲಂ ಸಮೋಧಾನೇತಿ। ಪಮಾದೇ ಅಕಮ್ಪಿಯಟ್ಠೇನ ಸತಿಬಲಂ ಸಮೋಧಾನೇತಿ। ಉದ್ಧಚ್ಚೇ ಅಕಮ್ಪಿಯಟ್ಠೇನ ಸಮಾಧಿಬಲಂ ಸಮೋಧಾನೇತಿ। ಅವಿಜ್ಜಾಯ ಅಕಮ್ಪಿಯಟ್ಠೇನ ಪಞ್ಞಾಬಲಂ ಸಮೋಧಾನೇತಿ। ಅಯಂ ಪುಗ್ಗಲೋ ಇಮಾನಿ ಬಲಾನಿ ಇಮಸ್ಮಿಂ ಆರಮ್ಮಣೇ ಸಮೋಧಾನೇತಿ। ತೇನ ವುಚ್ಚತಿ ಬಲಾನಿ ಸಮೋಧಾನೇತೀತಿ। ಗೋಚರಞ್ಚ ಪಜಾನಾತೀತಿ…ಪೇ॰… ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <ಬೋಜ್ಝಙ್ಗೇ ಸಮೋಧಾನೇತೀತಿ ಕಥಂ ಬೋಜ್ಝಙ್ಗೇ ಸಮೋಧಾನೇತಿ॥ ಉಪಟ್ಠಾನಟ್ಠೇನ ಸತಿಸಮ್ಬೋಜ್ಝಙ್ಗಂ ಸಮೋಧಾನೇತಿ। ಪವಿಚಯಟ್ಠೇನ ಧಮ್ಮವಿಚಯಸಮ್ಬೋಜ್ಝಙ್ಗಂ ಸಮೋಧಾನೇತಿ। ಪಗ್ಗಹಟ್ಠೇನ ವೀರಿಯಸಮ್ಬೋಜ್ಝಙ್ಗಂ ಸಮೋಧಾನೇತಿ। ಫರಣಟ್ಠೇನ ಪೀತಿಸಮ್ಬೋಜ್ಝಙ್ಗಂ ಸಮೋಧಾನೇತಿ। ಉಪಸಮಟ್ಠೇನ ಪಸ್ಸದ್ಧಿಸಮ್ಬೋಜ್ಝಙ್ಗಂ ಸಮೋಧಾನೇತಿ। ಅವಿಕ್ಖೇಪಟ್ಠೇನ ಸಮಾಧಿಸಮ್ಬೋಜ್ಝಙ್ಗಂ ಸಮೋಧಾನೇತಿ। ಪಟಿಸಙ್ಖಾನಟ್ಠೇನ ಉಪೇಕ್ಖಾಸಮ್ಬೋಜ್ಝಙ್ಗಂ ಸಮೋಧಾನೇತಿ। ಅಯಂ ಪುಗ್ಗಲೋ ಇಮೇ ಬೋಜ್ಝಙ್ಗೇ ಇಮಸ್ಮಿಂ ಆರಮ್ಮಣೇ ಸಮೋಧಾನೇತಿ। ತೇನ ವುಚ್ಚತಿ ಬೋಜ್ಝಙ್ಗೇ ಸಮೋಧಾನೇತೀತಿ। ಗೋಚರಞ್ಚ ಪಜಾನಾತೀತಿ…ಪೇ॰… ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <ಮಗ್ಗಂ ಸಮೋಧಾನೇತೀತಿ ಕಥಂ ಮಗ್ಗಂ ಸಮೋಧಾನೇತಿ॥ ದಸ್ಸನಟ್ಠೇನ ಸಮ್ಮಾದಿಟ್ಠಿಂ ಸಮೋಧಾನೇತಿ। ಅಭಿನಿರೋಪನಟ್ಠೇನ ಸಮ್ಮಾಸಙ್ಕಪ್ಪಂ ಸಮೋಧಾನೇತಿ। ಪರಿಗ್ಗಹಟ್ಠೇನ ಸಮ್ಮಾವಾಚಂ ಸಮೋಧಾನೇತಿ। ಸಮುಟ್ಠಾನಟ್ಠೇನ ಸಮ್ಮಾಕಮ್ಮನ್ತಂ ಸಮೋಧಾನೇತಿ। ವೋದಾನಟ್ಠೇನ ಸಮ್ಮಾಆಜೀವಂ ಸಮೋಧಾನೇತಿ। ಪಗ್ಗಹಟ್ಠೇನ ಸಮ್ಮಾವಾಯಾಮಂ ಸಮೋಧಾನೇತಿ। ಉಪಟ್ಠಾನಟ್ಠೇನ ಸಮ್ಮಾಸತಿಂ ಸಮೋಧಾನೇತಿ। ಅವಿಕ್ಖೇಪಟ್ಠೇನ ಸಮ್ಮಾಸಮಾಧಿಂ ಸಮೋಧಾನೇತಿ। ಅಯಂ ಪುಗ್ಗಲೋ ಇಮಂ ಮಗ್ಗಂ ಇಮಸ್ಮಿಂ ಆರಮ್ಮಣೇ ಸಮೋಧಾನೇತಿ। ತೇನ ವುಚ್ಚತಿ ಮಗ್ಗಂ ಸಮೋಧಾನೇತೀತಿ। ಗೋಚರಞ್ಚ ಪಜಾನಾತೀತಿ…ಪೇ॰… ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <ಧಮ್ಮೇ ಸಮೋಧಾನೇತೀತಿ ಕಥಂ ಧಮ್ಮೇ ಸಮೋಧಾನೇತಿ॥ ಆಧಿಪತೇಯ್ಯಟ್ಠೇನ ಇನ್ದ್ರಿಯಾನಿ ಸಮೋಧಾನೇತಿ। ಅಕಮ್ಪಿಯಟ್ಠೇನ ಬಲಾನಿ ಸಮೋಧಾನೇತಿ। ನಿಯ್ಯಾನಟ್ಠೇನ ಬೋಜ್ಝಙ್ಗೇ ಸಮೋಧಾನೇತಿ। ಹೇತುಟ್ಠೇನ ಮಗ್ಗಂ ಸಮೋಧಾನೇತಿ। ಉಪಟ್ಠಾನಟ್ಠೇನ ಸತಿಪಟ್ಠಾನಂ ಸಮೋಧಾನೇತಿ। ಪದಹನಟ್ಠೇನ ಸಮ್ಮಪ್ಪಧಾನಂ ಸಮೋಧಾನೇತಿ। ಇಜ್ಝನಟ್ಠೇನ ಇದ್ಧಿಪಾದಂ ಸಮೋಧಾನೇತಿ ತಥಟ್ಠೇನ ಸಚ್ಚಂ ಸಮೋಧಾನೇತಿ। ಅವಿಕ್ಖೇಪಟ್ಠೇನ ಸಮಥಂ ಸಮೋಧಾನೇತಿ। ಅನುಪಸ್ಸನಟ್ಠೇನ ವಿಪಸ್ಸನಂ ಸಮೋಧಾನೇತಿ। ಏಕರಸಟ್ಠೇನ ಸಮಥವಿಪಸ್ಸನಂ ಸಮೋಧಾನೇತಿ। ಅನತಿವತ್ತನಟ್ಠೇನ ಯುಗನದ್ಧಂ ಸಮೋಧಾನೇತಿ। ಸಂವರಟ್ಠೇನ ಸೀಲವಿಸುದ್ಧಿಂ ಸಮೋಧಾನೇತಿ। ಅವಿಕ್ಖೇಪಟ್ಠೇನ ಚಿತ್ತವಿಸುದ್ಧಿಂ ಸಮೋಧಾನೇತಿ। ದಸ್ಸನಟ್ಠೇನ ದಿಟ್ಠಿವಿಸುದ್ಧಿಂ ಸಮೋಧಾನೇತಿ। ವಿಮುತ್ತಟ್ಠೇನ ವಿಮೋಕ್ಖಂ ಸಮೋಧಾನೇತಿ। ಪಟಿವೇಧಟ್ಠೇನ ವಿಜ್ಜಂ ಸಮೋಧಾನೇತಿ। ಪರಿಚ್ಚಾಗಟ್ಠೇನ ವಿಮುತ್ತಿಂ ಸಮೋಧಾನೇತಿ। ಸಮುಚ್ಛೇದಟ್ಠೇನ ಖಯೇ ಞಾಣಂ ಸಮೋಧಾನೇತಿ। ಪಟಿಪ್ಪಸ್ಸದ್ಧಟ್ಠೇನ ಅನುಪ್ಪಾದೇ ಞಾಣಂ ಸಮೋಧಾನೇತಿ। ಛನ್ದಂ ಮೂಲಟ್ಠೇನ ಸಮೋಧಾನೇತಿ। ಮನಸಿಕಾರಂ ಸಮುಟ್ಠಾನಟ್ಠೇನ ಸಮೋಧಾನೇತಿ। ಫಸ್ಸಂ ಸಮೋಧಾನಟ್ಠೇನ ಸಮೋಧಾನೇತಿ। ವೇದನಂ ಸಮೋಸರಣಟ್ಠೇನ ಸಮೋಧಾನೇತಿ। ಸಮಾಧಿಂ ಪಮುಖಟ್ಠೇನ ಸಮೋಧಾನೇತಿ। ಸತಿಂ ಆಧಿಪತೇಯ್ಯಟ್ಠೇನ ಸಮೋಧಾನೇತಿ। ಪಞ್ಞಂ ತತುತ್ತರಟ್ಠೇನ ಸಮೋಧಾನೇತಿ। ವಿಮುತ್ತಿಂ ಸಾರಟ್ಠೇನ ಸಮೋಧಾನೇತಿ। ಅಮತೋಗಧಂ ನಿಬ್ಬಾನಂ ಪರಿಯೋಸಾನಟ್ಠೇನ ಸಮೋಧಾನೇತಿ। ಅಯಂ ಪುಗ್ಗಲೋ ಇಮೇ ಧಮ್ಮೇ ಇಮಸ್ಮಿಂ ಆರಮ್ಮಣೇ ಸಮೋಧಾನೇತಿ। ತೇನ ವುಚ್ಚತಿ ಧಮ್ಮೇ ಸಮೋಧಾನೇತೀತಿ।>
      text <ಗೋಚರಞ್ಚ ಪಜಾನಾತೀತಿ ಯಂ ತಸ್ಸ ಆರಮ್ಮಣಂ। ತಂ ತಸ್ಸ ಗೋಚರಂ। ಯಂ ತಸ್ಸ ಗೋಚರಂ। ತಂ ತಸ್ಸ ಆರಮ್ಮಣಂ ಪಜಾನಾತೀತಿ ಪುಗ್ಗಲೋ। ಪಜಾನನಾ ಪಞ್ಞಾ। ಸಮನ್ತಿ ಆರಮ್ಮಣಸ್ಸ ಉಪಟ್ಠಾನಂ ಸಮಂ। ಚಿತ್ತಸ್ಸ ಅವಿಕ್ಖೇಪೋ ಸಮಂ। ಚಿತ್ತಸ್ಸ ಅಧಿಟ್ಠಾನಂ ಸಮಂ। ಚಿತ್ತಸ್ಸ ವೋದಾನಂ ಸಮಂ। ಅತ್ಥೋತಿ ಅನವಜ್ಜಟ್ಠೋ ನಿಕ್ಕಿಲೇಸಟ್ಠೋ ವೋದಾನಟ್ಠೋ ಪರಮಟ್ಠೋ। ಪಟಿವಿಜ್ಝತೀತಿ ಆರಮ್ಮಣಸ್ಸ ಉಪಟ್ಠಾನಟ್ಠಂ ಪಟಿವಿಜ್ಝತಿ। ಚಿತ್ತಸ್ಸ ಅವಿಕ್ಖೇಪಟ್ಠಂ ಪಟಿವಿಜ್ಝತಿ। ಚಿತ್ತಸ್ಸ ಅಧಿಟ್ಠಾನಟ್ಠಂ ಪಟಿವಿಜ್ಝತಿ। ಚಿತ್ತಸ್ಸ ವೋದಾನಟ್ಠಂ ಪಟಿವಿಜ್ಝತಿ। ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <೧೬೯>, <ಕಥಂ ರಸ್ಸಂ ಅಸ್ಸಸನ್ತೋ ರಸ್ಸಂ ಅಸ್ಸಸಾಮೀತಿ ಪಜಾನಾತಿ। ರಸ್ಸಂ ಪಸ್ಸಸನ್ತೋ ರಸ್ಸಂ ಪಸ್ಸಸಾಮೀತಿ ಪಜಾನಾತಿ॥ ರಸ್ಸಂ ಅಸ್ಸಾಸಂ ಇತ್ತರಸಙ್ಖಾತೇ ಅಸ್ಸಸತಿ। ರಸ್ಸಂ ಪಸ್ಸಾಸಂ ಇತ್ತರಸಙ್ಖಾತೇ ಪಸ್ಸಸತಿ। ರಸ್ಸಂ ಅಸ್ಸಾಸಪಸ್ಸಾಸಂ ಇತ್ತರಸಙ್ಖಾತೇ ಅಸ್ಸಸತಿಪಿ ಪಸ್ಸಸತಿಪಿ। ರಸ್ಸಂ ಅಸ್ಸಾಸಪಸ್ಸಾಸಂ ಇತ್ತರಸಙ್ಖಾತೇ ಅಸ್ಸಸತೋಪಿ ಪಸ್ಸಸತೋಪಿ ಛನ್ದೋ ಉಪ್ಪಜ್ಜತಿ। ಛನ್ದವಸೇನ ತತೋ ಸುಖುಮತರಂ ರಸ್ಸಂ ಅಸ್ಸಾಸಂ ಇತ್ತರಸಙ್ಖಾತೇ ಅಸ್ಸಸತಿ। ಛನ್ದವಸೇನ ತತೋ ಸುಖುಮತರಂ ರಸ್ಸಂ ಪಸ್ಸಾಸಂ ಇತ್ತರಸಙ್ಖಾತೇ ಪಸ್ಸಸತಿ। ಛನ್ದವಸೇನ ತತೋ ಸುಖುಮತರಂ ರಸ್ಸಂ ಅಸ್ಸಾಸಪಸ್ಸಾಸಂ ಇತ್ತರಸಙ್ಖಾತೇ ಅಸ್ಸಸತಿಪಿ ಪಸ್ಸಸತಿಪಿ। ಛನ್ದವಸೇನ ತತೋ ಸುಖುಮತರಂ ರಸ್ಸಂ ಅಸ್ಸಾಸಪಸ್ಸಾಸಂ ಇತ್ತರಸಙ್ಖಾತೇ ಅಸ್ಸಸತೋಪಿ ಪಸ್ಸಸತೋಪಿ ಪಾಮೋಜ್ಜಂ ಉಪ್ಪಜ್ಜತಿ। ಪಾಮೋಜ್ಜವಸೇನ ತತೋ ಸುಖುಮತರಂ ರಸ್ಸಂ ಅಸ್ಸಾಸಂ ಇತ್ತರಸಙ್ಖಾತೇ ಅಸ್ಸಸತಿ। ಪಾಮೋಜ್ಜವಸೇನ ತತೋ ಸುಖುಮತರಂ ರಸ್ಸಂ ಪಸ್ಸಾಸಂ ಇತ್ತರಸಙ್ಖಾತೇ ಪಸ್ಸಸತಿ। ಪಾಮೋಜ್ಜವಸೇನ ತತೋ ಸುಖುಮತರಂ ರಸ್ಸಂ ಅಸ್ಸಾಸಪಸ್ಸಾಸಂ ಇತ್ತರಸಙ್ಖಾತೇ ಅಸ್ಸಸತಿಪಿ ಪಸ್ಸಸತಿಪಿ। ಪಾಮೋಜ್ಜವಸೇನ ತತೋ ಸುಖುಮತರಂ ರಸ್ಸಂ ಅಸ್ಸಾಸಪಸ್ಸಾಸಂ ಇತ್ತರಸಙ್ಖಾತೇ ಅಸ್ಸಸತೋಪಿ ಪಸ್ಸಸತೋಪಿ ರಸ್ಸಾ ಅಸ್ಸಾಸಪಸ್ಸಾಸಾ ಚಿತ್ತಂ ವಿವತ್ತತಿ। ಉಪೇಕ್ಖಾ ಸಣ್ಠಾತಿ। ಇಮೇಹಿ ನವಹಾಕಾರೇಹಿ ರಸ್ಸಾ ಅಸ್ಸಾಸಪಸ್ಸಾಸಾ ಕಾಯೋ ಉಪಟ್ಠಾನಂ ಸತಿ ಅನುಪಸ್ಸನಾ ಞಾಣಂ। ಕಾಯೋ ಉಪಟ್ಠಾನಂ। ನೋ ಸತಿ। ಸತಿ ಉಪಟ್ಠಾನಞ್ಚೇವ ಸತಿ ಚ। ತಾಯ ಸತಿಯಾ ತೇನ ಞಾಣೇನ ತಂ ಕಾಯಂ ಅನುಪಸ್ಸತಿ। ತೇನ ವುಚ್ಚತಿ ಕಾಯೇ ಕಾಯಾನುಪಸ್ಸನಾಸತಿಪಟ್ಠಾನಭಾವನಾತಿ।>
      text <ಅನುಪಸ್ಸತೀತಿ ಕಥಂ ತಂ ಕಾಯಂ ಅನುಪಸ್ಸತಿ…ಪೇ॰… ಏವಂ ತಂ ಕಾಯಂ ಅನುಪಸ್ಸತಿ। ಭಾವನಾತಿ ಚತಸ್ಸೋ ಭಾವನಾ…ಪೇ॰… ಆಸೇವನಟ್ಠೇನ ಭಾವನಾ। ರಸ್ಸಂ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ವಿದಿತಾ ವೇದನಾ ಉಪ್ಪಜ್ಜನ್ತಿ…ಪೇ॰… ರಸ್ಸಂ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನನ್ತೋ ಇನ್ದ್ರಿಯಾನಿ ಸಮೋಧಾನೇತಿ…ಪೇ॰… ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <೧೭೦>, <ಕಥಂ ಸಬ್ಬಕಾಯಪಟಿಸಂವೇದೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಸಬ್ಬಕಾಯಪಟಿಸಂವೇದೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ॥ ಕಾಯೋತಿ ದ್ವೇ ಕಾಯಾ ನಾಮಕಾಯೋ ಚ ರೂಪಕಾಯೋ ಚ। ಕತಮೋ ನಾಮಕಾಯೋ॥ ವೇದನಾ। ಸಞ್ಞಾ। ಚೇತನಾ। ಫಸ್ಸೋ। ಮನಸಿಕಾರೋ। ನಾಮಞ್ಚ ನಾಮಕಾಯೋ ಚ। ಯೇ ಚ ವುಚ್ಚನ್ತಿ ಚಿತ್ತಸಙ್ಖಾರಾ ಅಯಂ ನಾಮಕಾಯೋ। ಕತಮೋ ರೂಪಕಾಯೋ॥ ಚತ್ತಾರೋ ಚ ಮಹಾಭೂತಾ। ಚತುನ್ನಞ್ಚ ಮಹಾಭೂತಾನಂ ಉಪಾದಾಯರೂಪಂ। ಅಸ್ಸಾಸೋ ಚ ಪಸ್ಸಾಸೋ ಚ। ನಿಮಿತ್ತಞ್ಚ ಉಪನಿಬನ್ಧನಾ। ಯೇ ಚ ವುಚ್ಚನ್ತಿ ಕಾಯಸಙ್ಖಾರಾ ಅಯಂ ರೂಪಕಾಯೋ।>
      text <ಕಥಂ ತೇ ಕಾಯಾ ಪಟಿವಿದಿತಾ ಹೋನ್ತಿ॥ ದೀಘಂ ಅಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ತೇ ಕಾಯಾ ಪಟಿವಿದಿತಾ ಹೋನ್ತಿ। ದೀಘಂ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ತೇ ಕಾಯಾ ಪಟಿವಿದಿತಾ ಹೋನ್ತಿ। ರಸ್ಸಂ ಅಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ತೇ ಕಾಯಾ ಪಟಿವಿದಿತಾ ಹೋನ್ತಿ। ರಸ್ಸಂ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ತೇ ಕಾಯಾ ಪಟಿವಿದಿತಾ ಹೋನ್ತಿ।>
      text <ಆವಜ್ಜತೋ ತೇ ಕಾಯಾ ಪಟಿವಿದಿತಾ ಹೋನ್ತಿ। ಪಜಾನತೋ ತೇ ಕಾಯಾ ಪಟಿವಿದಿತಾ ಹೋನ್ತಿ। ಪಸ್ಸತೋ ತೇ ಕಾಯಾ ಪಟಿವಿದಿತಾ ಹೋನ್ತಿ। ಪಚ್ಚವೇಕ್ಖತೋ ತೇ ಕಾಯಾ ಪಟಿವಿದಿತಾ ಹೋನ್ತಿ। ಚಿತ್ತಂ ಅಧಿಟ್ಠಹತೋ ತೇ ಕಾಯಾ ಪಟಿವಿದಿತಾ ಹೋನ್ತಿ। ಸದ್ಧಾಯ ಅಧಿಮುಚ್ಚತೋ ತೇ ಕಾಯಾ ಪಟಿವಿದಿತಾ ಹೋನ್ತಿ। ವೀರಿಯಂ ಪಗ್ಗಣ್ಹತೋ ತೇ ಕಾಯಾ ಪಟಿವಿದಿತಾ ಹೋನ್ತಿ। ಸತಿಂ ಉಪಟ್ಠಾಪಯತೋ ತೇ ಕಾಯಾ ಪಟಿವಿದಿತಾ ಹೋನ್ತಿ। ಚಿತ್ತಂ ಸಮಾದಹತೋ ತೇ ಕಾಯಾ ಪಟಿವಿದಿತಾ ಹೋನ್ತಿ। ಪಞ್ಞಾಯ ಪಜಾನತೋ ತೇ ಕಾಯಾ ಪಟಿವಿದಿತಾ ಹೋನ್ತಿ। ಅಭಿಞ್ಞೇಯ್ಯಂ ಅಭಿಜಾನತೋ ತೇ ಕಾಯಾ ಪಟಿವಿದಿತಾ ಹೋನ್ತಿ। ಪರಿಞ್ಞೇಯ್ಯಂ ಪರಿಜಾನತೋ ತೇ ಕಾಯಾ ಪಟಿವಿದಿತಾ ಹೋನ್ತಿ। ಪಹಾತಬ್ಬಂ ಪಜಹತೋ ತೇ ಕಾಯಾ ಪಟಿವಿದಿತಾ ಹೋನ್ತಿ। ಭಾವೇತಬ್ಬಂ ಭಾವಯತೋ ತೇ ಕಾಯಾ ಪಟಿವಿದಿತಾ ಹೋನ್ತಿ। ಸಚ್ಛಿಕಾತಬ್ಬಂ ಸಚ್ಛಿಕರೋತೋ ತೇ ಕಾಯಾ ಪಟಿವಿದಿತಾ ಹೋನ್ತಿ। ಏವಂ ತೇ ಕಾಯಾ ಪಟಿವಿದಿತಾ ಹೋನ್ತಿ। ಸಬ್ಬಕಾಯಪಟಿಸಂವೇದೀ ಅಸ್ಸಾಸಪಸ್ಸಾಸಾ ಕಾಯೋ ಉಪಟ್ಠಾನಂ ಸತಿ ಅನುಪಸ್ಸನಾ ಞಾಣಂ। ಕಾಯೋ ಉಪಟ್ಠಾನಂ। ನೋ ಸತಿ। ಸತಿ ಉಪಟ್ಠಾನಞ್ಚೇವ ಸತಿ ಚ। ತಾಯ ಸತಿಯಾ ತೇನ ಞಾಣೇನ ತಂ ಕಾಯಂ ಅನುಪಸ್ಸತಿ। ತೇನ ವುಚ್ಚತಿ ಕಾಯೇ ಕಾಯಾನುಪಸ್ಸನಾಸತಿಪಟ್ಠಾನಭಾವನಾತಿ।>
      text <ಅನುಪಸ್ಸತೀತಿ ಕಥಂ ತಂ ಕಾಯಂ ಅನುಪಸ್ಸತಿ…ಪೇ॰… ಏವಂ ತಂ ಕಾಯಂ ಅನುಪಸ್ಸತಿ। ಭಾವನಾತಿ ಚತಸ್ಸೋ ಭಾವನಾ…ಪೇ॰… ಆಸೇವನಟ್ಠೇನ ಭಾವನಾ।>
      text <ಸಬ್ಬಕಾಯಪಟಿಸಂವೇದೀ ಅಸ್ಸಾಸಪಸ್ಸಾಸಾನಂ ಸಂವರಟ್ಠೇನ ಸೀಲವಿಸುದ್ಧಿ। ಅವಿಕ್ಖೇಪಟ್ಠೇನ ಚಿತ್ತವಿಸುದ್ಧಿ। ದಸ್ಸನಟ್ಠೇನ ದಿಟ್ಠಿವಿಸುದ್ಧಿ। ಯೋ ತತ್ಥ ಸಂವರಟ್ಠೋ। ಅಯಂ ಅಧಿಸೀಲಸಿಕ್ಖಾ। ಯೋ ತತ್ಥ ಅವಿಕ್ಖೇಪಟ್ಠೋ। ಅಯಂ ಅಧಿಚಿತ್ತಸಿಕ್ಖಾ। ಯೋ ತತ್ಥ ದಸ್ಸನಟ್ಠೋ। ಅಯಂ ಅಧಿಪಞ್ಞಾಸಿಕ್ಖಾ। ಇಮಾ ತಿಸ್ಸೋ ಸಿಕ್ಖಾಯೋ ಆವಜ್ಜನ್ತೋ ಸಿಕ್ಖತಿ। ಜಾನನ್ತೋ ಸಿಕ್ಖತಿ। ಪಸ್ಸನ್ತೋ ಸಿಕ್ಖತಿ। ಪಚ್ಚವೇಕ್ಖನ್ತೋ ಸಿಕ್ಖತಿ। ಚಿತ್ತಂ ಅಧಿಟ್ಠಹನ್ತೋ ಸಿಕ್ಖತಿ। ಸದ್ಧಾಯ ಅಧಿಮುಚ್ಚನ್ತೋ ಸಿಕ್ಖತಿ। ವೀರಿಯಂ ಪಗ್ಗಣ್ಹನ್ತೋ ಸಿಕ್ಖತಿ। ಸತಿಂ ಉಪಟ್ಠಪೇನ್ತೋ ಸಿಕ್ಖತಿ। ಚಿತ್ತಂ ಸಮಾದಹನ್ತೋ ಸಿಕ್ಖತಿ। ಪಞ್ಞಾಯ ಪಜಾನನ್ತೋ ಸಿಕ್ಖತಿ। ಅಭಿಞ್ಞೇಯ್ಯಂ ಅಭಿಜಾನನ್ತೋ ಸಿಕ್ಖತಿ। ಪರಿಞ್ಞೇಯ್ಯಂ ಪರಿಜಾನನ್ತೋ ಸಿಕ್ಖತಿ। ಪಹಾತಬ್ಬಂ ಪಜಹನ್ತೋ ಸಿಕ್ಖತಿ। ಭಾವೇತಬ್ಬಂ ಭಾವೇನ್ತೋ ಸಿಕ್ಖತಿ। ಸಚ್ಛಿಕಾತಬ್ಬಂ ಸಚ್ಛಿಕರೋನ್ತೋ ಸಿಕ್ಖತಿ।>
      text <ಸಬ್ಬಕಾಯಪಟಿಸಂವೇದೀ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ವಿದಿತಾ ವೇದನಾ ಉಪ್ಪಜ್ಜನ್ತಿ…ಪೇ॰… ಸಬ್ಬಕಾಯಪಟಿಸಂವೇದೀ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನನ್ತೋ ಇನ್ದ್ರಿಯಾನಿ ಸಮೋಧಾನೇತಿ…ಪೇ॰… ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <೧೭೧>, <ಕಥಂ ಪಸ್ಸಮ್ಭಯಂ ಕಾಯಸಙ್ಖಾರಂ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಪಸ್ಸಮ್ಭಯಂ ಕಾಯಸಙ್ಖಾರಂ ಪಸ್ಸಸಿಸ್ಸಾಮೀತಿ ಸಿಕ್ಖತಿ॥ ಕತಮೋ ಕಾಯಸಙ್ಖಾರೋ॥ ದೀಘಂ ಅಸ್ಸಾಸಾ ಕಾಯಿಕಾ। ಏತೇ ಧಮ್ಮಾ ಕಾಯಪಟಿಬದ್ಧಾ ಕಾಯಸಙ್ಖಾರಾ। ತೇ ಕಾಯಸಙ್ಖಾರೇ ಪಸ್ಸಮ್ಭೇನ್ತೋ ನಿರೋಧೇನ್ತೋ ವೂಪಸಮೇನ್ತೋ ಸಿಕ್ಖತಿ। ದೀಘಂ ಪಸ್ಸಾಸಾ ಕಾಯಿಕಾ। ಏತೇ ಧಮ್ಮಾ ಕಾಯಪಟಿಬದ್ಧಾ ಕಾಯಸಙ್ಖಾರಾ। ತೇ ಕಾಯಸಙ್ಖಾರೇ ಪಸ್ಸಮ್ಭೇನ್ತೋ ನಿರೋಧೇನ್ತೋ ವೂಪಸಮೇನ್ತೋ ಸಿಕ್ಖತಿ। ರಸ್ಸಂ ಅಸ್ಸಾಸಾ ರಸ್ಸಂ ಪಸ್ಸಾಸಾ। ಸಬ್ಬಕಾಯಪಟಿಸಂವೇದೀ ಅಸ್ಸಾಸಾ ಸಬ್ಬಕಾಯಪಟಿಸಂವೇದೀ ಪಸ್ಸಾಸಾ ಕಾಯಿಕಾ। ಏತೇ ಧಮ್ಮಾ ಕಾಯಪಟಿಬದ್ಧಾ ಕಾಯಸಙ್ಖಾರಾ। ತೇ ಕಾಯಸಙ್ಖಾರೇ ಪಸ್ಸಮ್ಭೇನ್ತೋ ನಿರೋಧೇನ್ತೋ ವೂಪಸಮೇನ್ತೋ ಸಿಕ್ಖತಿ।>
      text <ಯಥಾರೂಪೇಹಿ ಕಾಯಸಙ್ಖಾರೇಹಿ ಯಾ ಕಾಯಸ್ಸ ಆನಮನಾ ವಿನಮನಾ ಸನ್ನಮನಾ ಪಣಮನಾ ಇಞ್ಜನಾ ಫನ್ದನಾ ಚಲನಾ ಪಕಮ್ಪನಾ ಪಸ್ಸಮ್ಭಯಂ ಕಾಯಸಙ್ಖಾರಂ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಪಸ್ಸಮ್ಭಯಂ ಕಾಯಸಙ್ಖಾರಂ ಪಸ್ಸಸಿಸ್ಸಾಮೀತಿ ಸಿಕ್ಖತಿ। ಯಥಾರೂಪೇಹಿ ಕಾಯಸಙ್ಖಾರೇಹಿ ಯಾ ಕಾಯಸ್ಸ ನ ಆನಮನಾ ನ ವಿನಮನಾ ನ ಸನ್ನಮನಾ ನ ಪಣಮನಾ ಅನಿಞ್ಜನಾ ಅಫನ್ದನಾ ಅಚಲನಾ ಅಕಮ್ಪನಾ ಸನ್ತಂ ಸುಖುಮಂ ಪಸ್ಸಮ್ಭಯಂ ಕಾಯಸಙ್ಖಾರಂ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಪಸ್ಸಮ್ಭಯಂ ಕಾಯಸಙ್ಖಾರಂ ಪಸ್ಸಸಿಸ್ಸಾಮೀತಿ ಸಿಕ್ಖತಿ।>
      text <ಇತಿ ಕಿರ ಪಸ್ಸಮ್ಭಯಂ ಕಾಯಸಙ್ಖಾರಂ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಪಸ್ಸಮ್ಭಯಂ ಕಾಯಸಙ್ಖಾರಂ ಪಸ್ಸಸಿಸ್ಸಾಮೀತಿ ಸಿಕ್ಖತಿ। ಏವಂ ಸನ್ತೇ ವಾತೂಪಲದ್ಧಿಯಾ ಚ ಪಭಾವನಾ ನ ಹೋತಿ। ಅಸ್ಸಾಸಪಸ್ಸಾಸಾನಞ್ಚ ಪಭಾವನಾ ನ ಹೋತಿ। ಆನಾಪಾನಸ್ಸತಿಯಾ ಚ ಪಭಾವನಾ ನ ಹೋತಿ। ಆನಾಪಾನಸ್ಸತಿಸಮಾಧಿಸ್ಸ ಚ ಪಭಾವನಾ ನ ಹೋತಿ। ನ ಚ ನಂ ತಂ ಸಮಾಪತ್ತಿಂ ಪಣ್ಡಿತಾ ಸಮಾಪಜ್ಜನ್ತಿಪಿ ವುಟ್ಠಹನ್ತಿಪಿ।>
      text <ಇತಿ ಕಿರ ಪಸ್ಸಮ್ಭಯಂ ಕಾಯಸಙ್ಖಾರಂ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಪಸ್ಸಮ್ಭಯಂ ಕಾಯಸಙ್ಖಾರಂ ಪಸ್ಸಸಿಸ್ಸಾಮೀತಿ ಸಿಕ್ಖತಿ। ಏವಂ ಸನ್ತೇ ವಾತೂಪಲದ್ಧಿಯಾ ಚ ಪಭಾವನಾ ಹೋತಿ। ಅಸ್ಸಾಸಪಸ್ಸಾಸಾನಞ್ಚ ಪಭಾವನಾ ಹೋತಿ। ಆನಾಪಾನಸ್ಸತಿಯಾ ಚ ಪಭಾವನಾ ಹೋತಿ। ಆನಾಪಾನಸ್ಸತಿಸಮಾಧಿಸ್ಸ ಚ ಪಭಾವನಾ ಹೋತಿ। ತಞ್ಚ ನಂ ಸಮಾಪತ್ತಿಂ ಪಣ್ಡಿತಾ ಸಮಾಪಜ್ಜನ್ತಿಪಿ ವುಟ್ಠಹನ್ತಿಪಿ। ಯಥಾ ಕಥಂ ವಿಯ॥ ಸೇಯ್ಯಥಾಪಿ ಕಂಸೇ ಆಕೋಟಿತೇ ಪಠಮಂ ಓಳಾರಿಕಾ ಸದ್ದಾ ಪವತ್ತನ್ತಿ। ಓಳಾರಿಕಾನಂ ಸದ್ದಾನಂ ನಿಮಿತ್ತಂ ಸುಗ್ಗಹಿತತ್ತಾ ಸುಮನಸಿಕತತ್ತಾ ಸೂಪಧಾರಿತತ್ತಾ ನಿರುದ್ಧೇಪಿ ಓಳಾರಿಕೇ ಸದ್ದೇ। ಅಥ ಪಚ್ಛಾ ಸುಖುಮಕಾ ಸದ್ದಾ ಪವತ್ತನ್ತಿ। ಸುಖುಮಕಾನಂ ಸದ್ದಾನಂ ನಿಮಿತ್ತಂ ಸುಗ್ಗಹಿತತ್ತಾ ಸುಮನಸಿಕತತ್ತಾ ಸೂಪಧಾರಿತತ್ತಾ ನಿರುದ್ಧೇಪಿ ಸುಖುಮಕೇ ಸದ್ದೇ। ಅಥ ಪಚ್ಛಾ ಸುಖುಮಸದ್ದನಿಮಿತ್ತಾರಮ್ಮಣತಾಪಿ ಚಿತ್ತಂ ಪವತ್ತತಿ। ಏವಮೇವಂ ಪಠಮಂ ಓಳಾರಿಕಾ ಅಸ್ಸಾಸಪಸ್ಸಾಸಾ ಪವತ್ತನ್ತಿ। ಓಳಾರಿಕಾನಂ ಅಸ್ಸಾಸಪಸ್ಸಾಸಾನಂ ನಿಮಿತ್ತಂ ಸುಗ್ಗಹಿತತ್ತಾ ಸುಮನಸಿಕತತ್ತಾ ಸೂಪಧಾರಿತತ್ತಾ ನಿರುದ್ಧೇಪಿ ಓಳಾರಿಕೇ ಅಸ್ಸಾಸಪಸ್ಸಾಸೇ। ಅಥ ಪಚ್ಛಾ ಸುಖುಮಕಾ ಅಸ್ಸಾಸಪಸ್ಸಾಸಾ ಪವತ್ತನ್ತಿ। ಸುಖುಮಕಾನಂ ಅಸ್ಸಾಸಪಸ್ಸಾಸಾನಂ ನಿಮಿತ್ತಂ ಸುಗ್ಗಹಿತತ್ತಾ ಸುಮನಸಿಕತತ್ತಾ ಸೂಪಧಾರಿತತ್ತಾ ನಿರುದ್ಧೇಪಿ ಸುಖುಮಕೇ ಅಸ್ಸಾಸಪಸ್ಸಾಸೇ। ಅಥ ಪಚ್ಛಾ ಸುಖುಮಕಅಸ್ಸಾಸಪಸ್ಸಾಸಾನಂ ನಿಮಿತ್ತಾರಮ್ಮಣತಾಪಿ ಚಿತ್ತಂ ನ ವಿಕ್ಖೇಪಂ ಗಚ್ಛತಿ।>
      text <ಏವಂ ಸನ್ತೇ ವಾತೂಪಲದ್ಧಿಯಾ ಚ ಪಭಾವನಾ ಹೋತಿ। ಅಸ್ಸಾಸಪಸ್ಸಾಸಾನಞ್ಚ ಪಭಾವನಾ ಹೋತಿ। ಆನಾಪಾನಸ್ಸತಿಯಾ ಚ ಪಭಾವನಾ ಹೋತಿ। ಆನಾಪಾನಸ್ಸತಿಸಮಾಧಿಸ್ಸ ಚ ಪಭಾವನಾ ಹೋತಿ। ತಞ್ಚ ನಂ ಸಮಾಪತ್ತಿಂ ಪಣ್ಡಿತಾ ಸಮಾಪಜ್ಜನ್ತಿಪಿ ವುಟ್ಠಹನ್ತಿಪಿ। ಪಸ್ಸಮ್ಭಯಂ ಕಾಯಸಙ್ಖಾರಂ ಅಸ್ಸಾಸಪಸ್ಸಾಸಾ ಕಾಯೋ ಉಪಟ್ಠಾನಂ ಸತಿ ಅನುಪಸ್ಸನಾ ಞಾಣಂ। ಕಾಯೋ ಉಪಟ್ಠಾನಂ। ನೋ ಸತಿ। ಸತಿ ಉಪಟ್ಠಾನಞ್ಚೇವ ಸತಿ ಚ। ತಾಯ ಸತಿಯಾ ತೇನ ಞಾಣೇನ ತಂ ಕಾಯಂ ಅನುಪಸ್ಸತಿ। ತೇನ ವುಚ್ಚತಿ ಕಾಯೇ ಕಾಯಾನುಪಸ್ಸನಾಸತಿಪಟ್ಠಾನಭಾವನಾತಿ।>
      text <ಅನುಪಸ್ಸತೀತಿ ಕಥಂ ತಂ ಕಾಯಂ ಅನುಪಸ್ಸತಿ…ಪೇ॰… ಏವಂ ತಂ ಕಾಯಂ ಅನುಪಸ್ಸತಿ। ಭಾವನಾತಿ ಚತಸ್ಸೋ ಭಾವನಾ…ಪೇ॰… ಆಸೇವನಟ್ಠೇನ ಭಾವನಾ। ಪಸ್ಸಮ್ಭಯಂ ಕಾಯಸಙ್ಖಾರಂ। ಅಸ್ಸಾಸಪಸ್ಸಾಸಾನಂ ಸಂವರಟ್ಠೇನ ಸೀಲವಿಸುದ್ಧಿ। ಅವಿಕ್ಖೇಪಟ್ಠೇನ ಚಿತ್ತವಿಸುದ್ಧಿ। ದಸ್ಸನಟ್ಠೇನ ದಿಟ್ಠಿವಿಸುದ್ಧಿ। ಯೋ ತತ್ಥ ಸಂವರಟ್ಠೋ। ಅಯಂ ಅಧಿಸೀಲಸಿಕ್ಖಾ। ಯೋ ತತ್ಥ ಅವಿಕ್ಖೇಪಟ್ಠೋ। ಅಯಂ ಅಧಿಚಿತ್ತಸಿಕ್ಖಾ। ಯೋ ತತ್ಥ ದಸ್ಸನಟ್ಠೋ ಅಯಂ ಅಧಿಪಞ್ಞಾಸಿಕ್ಖಾ। ಇಮಾ ತಿಸ್ಸೋ ಸಿಕ್ಖಾಯೋ ಆವಜ್ಜನ್ತೋ ಸಿಕ್ಖತಿ…ಪೇ॰… ಸಚ್ಛಿಕಾತಬ್ಬಂ ಸಚ್ಛಿಕರೋನ್ತೋ ಸಿಕ್ಖತಿ। ಪಸ್ಸಮ್ಭಯಂ ಕಾಯಸಙ್ಖಾರಂ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ವಿದಿತಾ ವೇದನಾ ಉಪ್ಪಜ್ಜನ್ತಿ…ಪೇ॰… ಪಸ್ಸಮ್ಭಯಂ ಕಾಯಸಙ್ಖಾರಂ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನನ್ತೋ ಇನ್ದ್ರಿಯಾನಿ ಸಮೋಧಾನೇತಿ…ಪೇ॰… ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <ಅಟ್ಠ ಅನುಪಸ್ಸನಾಞಾಣಾನಿ। ಅಟ್ಠ ಚ ಉಪಟ್ಠಾನಾನುಸ್ಸತಿಯೋ। ಚತ್ತಾರಿ ಸುತ್ತನ್ತಿಕವತ್ಥೂನಿ ಕಾಯೇ ಕಾಯಾನುಪಸ್ಸನಾಯ।>
      stand <ಭಾಣವಾರೋ।>
    text <ದುತಿಯಚತುಕ್ಕನಿದ್ದೇಸೋ>
      text <೧೭೨>, <ಕಥಂ ಪೀತಿಪಟಿಸಂವೇದೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ ಪೀತಿಪಟಿಸಂವೇದೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ॥ ಕತಮಾ ಪೀತಿ॥ ದೀಘಂ ಅಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಉಪ್ಪಜ್ಜತಿ ಪೀತಿ ಪಾಮೋಜ್ಜಂ। ಯಾ ಪೀತಿ ಪಾಮೋಜ್ಜಂ ಆಮೋದನಾ ಪಮೋದನಾ ಹಾಸೋ ಪಹಾಸೋ ವಿತ್ತಿ ಓದಗ್ಯಂ ಅತ್ತಮನತಾ। ಚಿತ್ತಸ್ಸ ದೀಘಂ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಉಪ್ಪಜ್ಜತಿ ಪೀತಿ ಪಾಮೋಜ್ಜಂ…ಪೇ॰… ರಸ್ಸಂ ಅಸ್ಸಾಸವಸೇನ। ರಸ್ಸಂ ಪಸ್ಸಾಸವಸೇನ। ಸಬ್ಬಕಾಯಪಟಿಸಂವೇದೀ ಅಸ್ಸಾಸವಸೇನ। ಸಬ್ಬಕಾಯಪಟಿಸಂವೇದೀ ಪಸ್ಸಾಸವಸೇನ। ಪಸ್ಸಮ್ಭಯಂ ಕಾಯಸಙ್ಖಾರಂ ಅಸ್ಸಾಸವಸೇನ। ಪಸ್ಸಮ್ಭಯಂ ಕಾಯಸಙ್ಖಾರಂ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಉಪ್ಪಜ್ಜತಿ ಪೀತಿ ಪಾಮೋಜ್ಜಂ। ಯಾ ಪೀತಿ ಪಾಮೋಜ್ಜಂ ಆಮೋದನಾ ಪಮೋದನಾ ಹಾಸೋ ಪಹಾಸೋ ವಿತ್ತಿ ಓದಗ್ಯಂ ಅತ್ತಮನತಾ ಚಿತ್ತಸ್ಸ ಅಯಂ ಪೀತಿ।>
      text <ಕಥಂ ಸಾ ಪೀತಿ ಪಟಿವಿದಿತಾ ಹೋತಿ॥ ದೀಘಂ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ಸಾ ಪೀತಿ ಪಟಿವಿದಿತಾ ಹೋತಿ। ದೀಘಂ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ಸಾ ಪೀತಿ ಪಟಿವಿದಿತಾ ಹೋತಿ। ರಸ್ಸಂ ಅಸ್ಸಾಸವಸೇನ…ಪೇ॰… ರಸ್ಸಂ ಪಸ್ಸಾಸವಸೇನ… ಸಬ್ಬಕಾಯಪಟಿಸಂವೇದೀ ಅಸ್ಸಾಸವಸೇನ… ಸಬ್ಬಕಾಯಪಟಿಸಂವೇದೀ ಪಸ್ಸಾಸವಸೇನ… ಪಸ್ಸಮ್ಭಯಂ ಕಾಯಸಙ್ಖಾರಂ ಅಸ್ಸಾಸವಸೇನ… ಪಸ್ಸಮ್ಭಯಂ ಕಾಯಸಙ್ಖಾರಂ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ಸಾ ಪೀತಿ ಪಟಿವಿದಿತಾ ಹೋತಿ। ಆವಜ್ಜತೋ ಸಾ ಪೀತಿ ಪಟಿವಿದಿತಾ ಹೋತಿ। ಜಾನತೋ…ಪೇ॰… ಪಸ್ಸತೋ… ಪಚ್ಚವೇಕ್ಖತೋ… ಚಿತ್ತಂ ಅಧಿಟ್ಠಹತೋ… ಸದ್ಧಾಯ ಅಧಿಮುಚ್ಚತೋ… ವೀರಿಯಂ ಪಗ್ಗಣ್ಹತೋ… ಸತಿಂ ಉಪಟ್ಠಾಪಯತೋ… ಚಿತ್ತಂ ಸಮಾದಹತೋ… ಪಞ್ಞಾಯ ಪಜಾನತೋ… ಅಭಿಞ್ಞೇಯ್ಯಂ ಅಭಿಜಾನತೋ… ಪರಿಞ್ಞೇಯ್ಯಂ ಪರಿಜಾನತೋ… ಪಹಾತಬ್ಬಂ ಪಜಹತೋ… ಭಾವೇತಬ್ಬಂ ಭಾವಯತೋ… ಸಚ್ಛಿಕಾತಬ್ಬಂ ಸಚ್ಛಿಕರೋತೋ ಸಾ ಪೀತಿ ಪಟಿವಿದಿತಾ ಹೋತಿ। ಏವಂ ಸಾ ಪೀತಿ ಪಟಿವಿದಿತಾ ಹೋತಿ।>
      text <ಪೀತಿಪಟಿಸಂವೇದೀ ಅಸ್ಸಾಸಪಸ್ಸಾಸವಸೇನ ವೇದನಾ ಉಪಟ್ಠಾನಂ ಸತಿ ಅನುಪಸ್ಸನಾ ಞಾಣಂ। ವೇದನಾ ಉಪಟ್ಠಾನಂ। ನೋ ಸತಿ। ಸತಿ ಉಪಟ್ಠಾನಞ್ಚೇವ ಸತಿ ಚ। ತಾಯ ಸತಿಯಾ ತೇನ ಞಾಣೇನ ತಂ ವೇದನಂ ಅನುಪಸ್ಸತಿ। ತೇನ ವುಚ್ಚತಿ ವೇದನಾಸು ವೇದನಾನುಪಸ್ಸನಾಸತಿಪಟ್ಠಾನಭಾವನಾತಿ।>
      text <ಅನುಪಸ್ಸತೀತಿ ಕಥಂ ತಂ ವೇದನಂ ಅನುಪಸ್ಸತಿ॥ ಅನಿಚ್ಚತೋ ಅನುಪಸ್ಸತಿ…ಪೇ॰… ಏವಂ ತಂ ವೇದನಂ ಅನುಪಸ್ಸತಿ। ಭಾವನಾತಿ ಚತಸ್ಸೋ ಭಾವನಾ…ಪೇ॰… ಆಸೇವನಟ್ಠೇನ ಭಾವನಾ। ಪೀತಿಪಟಿಸಂವೇದೀ ಅಸ್ಸಾಸಪಸ್ಸಾಸಾನಂ ಸಂವರಟ್ಠೇನ ಸೀಲವಿಸುದ್ಧಿ…ಪೇ॰… ಪೀತಿಪಟಿಸಂವೇದೀ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ…ಪೇ॰… ಪಜಾನನ್ತೋ ಇನ್ದ್ರಿಯಾನಿ ಸಮೋಧಾನೇತಿ। ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <೧೭೩>, <ಕಥಂ ಸುಖಪಟಿಸಂವೇದೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಸುಖಪಟಿಸಂವೇದೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ॥ ಸುಖನ್ತಿ ದ್ವೇ ಸುಖಾನಿ ಕಾಯಿಕಞ್ಚ ಸುಖಂ। ಚೇತಸಿಕಞ್ಚ ಸುಖಂ। ಕತಮಂ ಕಾಯಿಕಂ ಸುಖಂ॥ ಯಂ ಕಾಯಿಕಂ ಸಾತಂ ಕಾಯಿಕಂ ಸುಖಂ। ಕಾಯಸಮ್ಫಸ್ಸಜಂ ಸಾತಂ ಸುಖಂ ವೇದಯಿತಂ। ಕಾಯಸಮ್ಫಸ್ಸಜಾ ಸಾತಾ ಸುಖಾ ವೇದನಾ ಇದಂ ಕಾಯಿಕಂ ಸುಖಂ। ಕತಮಂ ಚೇತಸಿಕಂ ಸುಖಂ॥ ಯಂ ಚೇತಸಿಕಂ ಸಾತಂ ಚೇತಸಿಕಂ ಸುಖಂ। ಚೇತೋಸಮ್ಫಸ್ಸಜಂ ಸಾತಂ ಸುಖಂ ವೇದಯಿತಂ। ಚೇತೋಸಮ್ಫಸ್ಸಜಾ ಸಾತಾ ಸುಖಾ ವೇದನಾ ಇದಂ ಚೇತಸಿಕಂ ಸುಖಂ।>
      text <ಕಥಂ ತೇ ಸುಖಾ ಪಟಿವಿದಿತಾ ಹೋನ್ತಿ॥ ದೀಘಂ ಅಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ತೇ ಸುಖಾ ಪಟಿವಿದಿತಾ ಹೋನ್ತಿ। ದೀಘಂ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ತೇ ಸುಖಾ ಪಟಿವಿದಿತಾ ಹೋನ್ತಿ…ಪೇ॰… ಸಚ್ಛಿಕಾತಬ್ಬಂ ಸಚ್ಛಿಕರೋತೋ ತೇ ಸುಖಾ ಪಟಿವಿದಿತಾ ಹೋನ್ತಿ। ಏವಂ ತೇ ಸುಖಾ ಪಟಿವಿದಿತಾ ಹೋನ್ತಿ। ಸುಖಪಟಿಸಂವೇದೀ ಅಸ್ಸಾಸಪಸ್ಸಾಸವಸೇನ ವೇದನಾ ಉಪಟ್ಠಾನಂ ಸತಿ ಅನುಪಸ್ಸನಾ ಞಾಣಂ। ವೇದನಾ ಉಪಟ್ಠಾನಂ। ನೋ ಸತಿ। ಸತಿ ಉಪಟ್ಠಾನಞ್ಚೇವ ಸತಿ ಚ। ತಾಯ ಸತಿಯಾ ತೇನ ಞಾಣೇನ ತಂ ವೇದನಂ ಅನುಪಸ್ಸತಿ। ತೇನ ವುಚ್ಚತಿ ವೇದನಾಸು ವೇದನಾನುಪಸ್ಸನಾಸತಿಪಟ್ಠಾನಭಾವನಾತಿ।>
      text <ಅನುಪಸ್ಸತೀತಿ ಕಥಂ ತಂ ವೇದನಂ ಅನುಪಸ್ಸತಿ। ಅನಿಚ್ಚತೋ ಅನುಪಸ್ಸತಿ…ಪೇ॰… ಏವಂ ತಂ ವೇದನಂ ಅನುಪಸ್ಸತಿ। ಭಾವನಾತಿ ಚತಸ್ಸೋ ಭಾವನಾ…ಪೇ॰… ಆಸೇವನಟ್ಠೇನ ಭಾವನಾ। ಸುಖಪಟಿಸಂವೇದೀ ಅಸ್ಸಾಸಪಸ್ಸಾಸಾನಂ ಸಂವರಟ್ಠೇನ ಸೀಲವಿಸುದ್ಧಿ…ಪೇ॰… ಸುಖಪಟಿಸಂವೇದೀ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ…ಪೇ॰… ಪಜಾನನ್ತೋ ಇನ್ದ್ರಿಯಾನಿ ಸಮೋಧಾನೇತಿ। ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <೧೭೪>, <ಕಥಂ ಚಿತ್ತಸಙ್ಖಾರಪಟಿಸಂವೇದೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಚಿತ್ತಸಙ್ಖಾರಪಟಿಸಂವೇದೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ॥ ಕತಮೋ ಚಿತ್ತಸಙ್ಖಾರೋ॥ ದೀಘಂ ಅಸ್ಸಾಸವಸೇನ ಸಞ್ಞಾ ಚ ವೇದನಾ ಚ ಚೇತಸಿಕಾ ಏತೇ ಧಮ್ಮಾ ಚಿತ್ತಪಟಿಬದ್ಧಾ ಚಿತ್ತಸಙ್ಖಾರಾ। ದೀಘಂ ಪಸ್ಸಾಸವಸೇನ ಸಞ್ಞಾ ಚ ವೇದನಾ ಚ ಚೇತಸಿಕಾ ಏತೇ ಧಮ್ಮಾ ಚಿತ್ತಪಟಿಬದ್ಧಾ ಚಿತ್ತಸಙ್ಖಾರಾ…ಪೇ॰… ಸುಖಪಟಿಸಂವೇದೀ ಅಸ್ಸಾಸವಸೇನ… ಸುಖಪಟಿಸಂವೇದೀ ಪಸ್ಸಾಸವಸೇನ ಸಞ್ಞಾ ಚ ವೇದನಾ ಚ ಚೇತಸಿಕಾ ಏತೇ ಧಮ್ಮಾ ಚಿತ್ತಪಟಿಬದ್ಧಾ ಚಿತ್ತಸಙ್ಖಾರಾ ಅಯಂ ಚಿತ್ತಸಙ್ಖಾರೋ।>
      text <ಕಥಂ ತೇ ಚಿತ್ತಸಙ್ಖಾರಾ ಪಟಿವಿದಿತಾ ಹೋನ್ತಿ॥ ದೀಘಂ ಅಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ತೇ ಚಿತ್ತಸಙ್ಖಾರಾ ಪಟಿವಿದಿತಾ ಹೋನ್ತಿ। ದೀಘಂ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ತೇ ಚಿತ್ತಸಙ್ಖಾರಾ ಪಟಿವಿದಿತಾ ಹೋನ್ತಿ…ಪೇ॰… ಸಚ್ಛಿಕಾತಬ್ಬಂ ಸಚ್ಛಿಕರೋತೋ ತೇ ಚಿತ್ತಸಙ್ಖಾರಾ ಪಟಿವಿದಿತಾ ಹೋನ್ತಿ। ಏವಂ ತೇ ಚಿತ್ತಸಙ್ಖಾರಾ ಪಟಿವಿದಿತಾ ಹೋನ್ತಿ। ಚಿತ್ತಸಙ್ಖಾರಪಟಿಸಂವೇದೀ ಅಸ್ಸಾಸಪಸ್ಸಾಸವಸೇನ ವೇದನಾ ಉಪಟ್ಠಾನಂ ಸತಿ ಅನುಪಸ್ಸನಾ ಞಾಣಂ ವೇದನಾ ಉಪಟ್ಠಾನಂ। ನೋ ಸತಿ। ಸತಿ ಉಪಟ್ಠಾನಞ್ಚೇವ ಸತಿ ಚ। ತಾಯ ಸತಿಯಾ ತೇ ಞಾಣೇನ ತಂ ವೇದನಂ ಅನುಪಸ್ಸತಿ। ತೇನ ವುಚ್ಚತಿ ವೇದನಾಸು ವೇದನಾನುಪಸ್ಸನಾಸತಿಪಟ್ಠಾನಭಾವನಾತಿ।>
      text <ಅನುಪಸ್ಸತೀತಿ ಕಥಂ ತಂ ವೇದನಂ ಅನುಪಸ್ಸತಿ॥ ಅನಿಚ್ಚತೋ ಅನುಪಸ್ಸತಿ…ಪೇ॰… ಏವಂ ತಂ ವೇದನಂ ಅನುಪಸ್ಸತಿ। ಭಾವನಾತಿ ಚತಸ್ಸೋ ಭಾವನಾ…ಪೇ॰… ಆಸೇವನಟ್ಠೇನ ಭಾವನಾ। ಚಿತ್ತಸಙ್ಖಾರಪಟಿಸಂವೇದೀ ಅಸ್ಸಾಸಪಸ್ಸಾಸಾನಂ ಸಂವರಟ್ಠೇನ ಸೀಲವಿಸುದ್ಧಿ…ಪೇ॰… ಚಿತ್ತಸಙ್ಖಾರಪಟಿಸಂವೇದೀ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ…ಪೇ॰… ಪಜಾನನ್ತೋ ಇನ್ದ್ರಿಯಾನಿ ಸಮೋಧಾನೇತಿ। ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <೧೭೫>, <ಕಥಂ ಪಸ್ಸಮ್ಭಯಂ ಚಿತ್ತಸಙ್ಖಾರಂ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಪಸ್ಸಮ್ಭಯಂ ಚಿತ್ತಸಙ್ಖಾರಂ ಪಸ್ಸಸಿಸ್ಸಾಮೀತಿ ಸಿಕ್ಖತಿ॥ ಕತಮೋ ಚಿತ್ತಸಙ್ಖಾರೋ॥ ದೀಘಂ ಅಸ್ಸಾಸವಸೇನ ಸಞ್ಞಾ ಚ ವೇದನಾ ಚ ಚೇತಸಿಕಾ ಏತೇ ಧಮ್ಮಾ ಚಿತ್ತಪಟಿಬದ್ಧಾ ಚಿತ್ತಸಙ್ಖಾರಾ। ತೇ ಚಿತ್ತಸಙ್ಖಾರೇ ಪಸ್ಸಮ್ಭೇನ್ತೋ ನಿರೋಧೇನ್ತೋ ವೂಪಸಮೇನ್ತೋ ಸಿಕ್ಖತಿ। ದೀಘಂ ಪಸ್ಸಾಸವಸೇನ ಸಞ್ಞಾ ಚ ವೇದನಾ ಚ ಚೇತಸಿಕಾ ಏತೇ ಧಮ್ಮಾ ಚಿತ್ತಪಟಿಬದ್ಧಾ ಚಿತ್ತಸಙ್ಖಾರಾ। ತೇ ಚಿತ್ತಸಙ್ಖಾರೇ ಪಸ್ಸಮ್ಭೇನ್ತೋ ನಿರೋಧೇನ್ತೋ ವೂಪಸಮೇನ್ತೋ ಸಿಕ್ಖತಿ। ಚಿತ್ತಸಙ್ಖಾರಪಟಿಸಂವೇದೀ ಅಸ್ಸಾಸವಸೇನ… ಚಿತ್ತಸಙ್ಖಾರಪಟಿಸಂವೇದೀ ಪಸ್ಸಾಸವಸೇನ ಸಞ್ಞಾ ಚ ವೇದನಾ ಚ ಚೇತಸಿಕಾ ಏತೇ ಧಮ್ಮಾ ಚಿತ್ತಪಟಿಬದ್ಧಾ ಚಿತ್ತಸಙ್ಖಾರಾ। ತೇ ಚಿತ್ತಸಙ್ಖಾರೇ ಪಸ್ಸಮ್ಭೇನ್ತೋ ನಿರೋಧೇನ್ತೋ ವೂಪಸಮೇನ್ತೋ ಸಿಕ್ಖತಿ। ಪಸ್ಸಮ್ಭಯಂ ಚಿತ್ತಸಙ್ಖಾರಂ ಅಸ್ಸಾಸಪಸ್ಸಾಸವಸೇನ ವೇದನಾ ಉಪಟ್ಠಾನಂ ಸತಿ ಅನುಪಸ್ಸನಾ ಞಾಣಂ। ವೇದನಾ ಉಪಟ್ಠಾನಂ। ನೋ ಸತಿ। ಸತಿ ಉಪಟ್ಠಾನಞ್ಚೇವ ಸತಿ ಚ। ತಾಯ ಸತಿಯಾ ತೇನ ಞಾಣೇನ ತಂ ವೇದನಂ ಅನುಪಸ್ಸತಿ। ತೇನ ವುಚ್ಚತಿ ವೇದನಾಸು ವೇದನಾನುಪಸ್ಸನಾಸತಿಪಟ್ಠಾನಭಾವನಾತಿ।>
      text <ಅನುಪಸ್ಸತೀತಿ ಕಥಂ ತಂ ವೇದನಂ ಅನುಪಸ್ಸತಿ…ಪೇ॰… ಏವಂ ತಂ ವೇದನಂ ಅನುಪಸ್ಸತಿ। ಭಾವನಾತಿ ಚತಸ್ಸೋ ಭಾವನಾ…ಪೇ॰… ಆಸೇವನಟ್ಠೇನ ಭಾವನಾ। ಪಸ್ಸಮ್ಭಯಂ ಚಿತ್ತಸಙ್ಖಾರಂ ಅಸ್ಸಾಸಪಸ್ಸಾಸಾನಂ ಸಂವರಟ್ಠೇನ ಸೀಲವಿಸುದ್ಧಿ…ಪೇ॰… ಪಸ್ಸಮ್ಭಯಂ ಚಿತ್ತಸಙ್ಖಾರಂ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ…ಪೇ॰… ಪಜಾನನ್ತೋ ಇನ್ದ್ರಿಯಾನಿ ಸಮೋಧಾನೇತಿ। ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <ಅಟ್ಠ ಅನುಪಸ್ಸನಾಞಾಣಾನಿ ಅಟ್ಠ ಚ ಉಪಟ್ಠಾನಾನುಸ್ಸತಿಯೋ ಚತ್ತಾರಿ ಸುತ್ತನ್ತಿಕವತ್ಥೂನಿ ವೇದನಾಸು ವೇದನಾನುಪಸ್ಸನಾಯ।>
    text <ತತಿಯಚತುಕ್ಕನಿದ್ದೇಸೋ>
      text <೧೭೬>, <ಕಥಂ ಚಿತ್ತಪಟಿಸಂವೇದೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಚಿತ್ತಪಟಿಸಂವೇದೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ॥ ಕತಮಂ ತಂ ಚಿತ್ತಂ॥ ದೀಘಂ ಅಸ್ಸಾಸವಸೇನ ವಿಞ್ಞಾಣಂ ಚಿತ್ತಂ। ಯಂ ಚಿತ್ತಂ ಮನೋ ಮಾನಸಂ ಹದಯಂ ಪಣ್ಡರಂ ಮನೋ ಮನಾಯತನಂ ಮನಿನ್ದ್ರಿಯಂ ವಿಞ್ಞಾಣಂ ವಿಞ್ಞಾಣಕ್ಖನ್ಧೋ ತಜ್ಜಾ ಮನೋವಿಞ್ಞಾಣಧಾತು। ದೀಘಂ ಪಸ್ಸಾಸವಸೇನ …ಪೇ॰… ಪಸ್ಸಮ್ಭಯಂ ಚಿತ್ತಸಙ್ಖಾರಂ ಅಸ್ಸಾಸವಸೇನ… ಪಸ್ಸಮ್ಭಯಂ ಚಿತ್ತಸಙ್ಖಾರಂ ಪಸ್ಸಾಸವಸೇನ ವಿಞ್ಞಾಣಂ ಚಿತ್ತಂ। ಯಂ ಚಿತ್ತಂ ಮನೋ ಮಾನಸಂ ಹದಯಂ ಪಣ್ಡರಂ ಮನೋ ಮಾನಯತನಂ ಮನಿನ್ದ್ರಿಯಂ ವಿಞ್ಞಾಣಂ ವಿಞ್ಞಾಣಕ್ಖನ್ಧೋ ತಜ್ಜಾ ಮನೋವಿಞ್ಞಾಣಧಾತು ಇದಂ ಚಿತ್ತಂ।>
      text <ಕಥಂ ತಂ ಚಿತ್ತಂ ಪಟಿವಿದಿತಂ ಹೋತಿ॥ ದೀಘಂ ಅಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ತಂ ಚಿತ್ತಂ ಪಟಿವಿದಿತಂ ಹೋತಿ। ದೀಘಂ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಸತಿ ಉಪಟ್ಠಿತಾ ಹೋತಿ। ತಾಯ ಸತಿಯಾ ತೇನ ಞಾಣೇನ ತಂ ಚಿತ್ತಂ ಪಟಿವಿದಿತಂ ಹೋತಿ…ಪೇ॰… ಸಚ್ಛಿಕಾತಬ್ಬಂ ಸಚ್ಛಿಕರೋತೋ ತಂ ಚಿತ್ತಂ ಪಟಿವಿದಿತಂ ಹೋತಿ। ಏವಂ ತಂ ಚಿತ್ತಂ ಪಟಿವಿದಿತಂ ಹೋತಿ। ಚಿತ್ತಪಟಿಸಂವೇದೀ ಅಸ್ಸಾಸಪಸ್ಸಾಸವಸೇನ ವಿಞ್ಞಾಣಂ ಚಿತ್ತಂ ಉಪಟ್ಠಾನಂ ಸತಿ ಅನುಪಸ್ಸನಾ ಞಾಣಂ। ಚಿತ್ತಂ ಉಪಟ್ಠಾನಂ। ನೋ ಸತಿ। ಸತಿ ಉಪಟ್ಠಾನಞ್ಚೇವ ಸತಿ ಚ। ತಾಯ ಸತಿಯಾ ತೇನ ಞಾಣೇನ ತಂ ಚಿತ್ತಂ ಅನುಪಸ್ಸತಿ। ತೇನ ವುಚ್ಚತಿ ಚಿತ್ತೇ ಚಿತ್ತಾನುಪಸ್ಸನಾಸತಿಪಟ್ಠಾನಭಾವನಾತಿ।>
      text <ಅನುಪಸ್ಸತೀತಿ ಕಥಂ ತಂ ಚಿತ್ತಂ ಅನುಪಸ್ಸತಿ…ಪೇ॰… ಏವಂ ತಂ ಚಿತ್ತಂ ಅನುಪಸ್ಸತಿ। ಭಾವನಾತಿ ಚತಸ್ಸೋ ಭಾವನಾ…ಪೇ॰… ಆಸೇವನಟ್ಠೇನ ಭಾವನಾ। ಚಿತ್ತಪಟಿಸಂವೇದೀ ಅಸ್ಸಾಸಪಸ್ಸಾಸಾನಂ ಸಂವರಟ್ಠೇನ ಸೀಲವಿಸುದ್ಧಿ…ಪೇ॰… ಚಿತ್ತಪಟಿಸಂವೇದೀ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ…ಪೇ॰… ಪಜಾನನ್ತೋ ಇನ್ದ್ರಿಯಾನಿ ಸಮೋಧಾನೇತಿ। ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <೧೭೭>, <ಕಥಂ ಅಭಿಪ್ಪಮೋದಯಂ ಚಿತ್ತಂ ಅಸ್ಸಸಿಸ್ಸಾಮೀತಿ। ಅಭಿಪ್ಪಮೋದಯಂ ಚಿತ್ತಂ ಪಸ್ಸಸಿಸ್ಸಾಮೀತಿ ಸಿಕ್ಖತಿ॥ ಕತಮೋ ಚಿತ್ತಸ್ಸ ಅಭಿಪ್ಪಮೋದೋ॥ ದೀಘಂ ಅಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಉಪ್ಪಜ್ಜತಿ ಚಿತ್ತಸ್ಸ ಅಭಿಪ್ಪಮೋದೋ। ಯಾ ಚಿತ್ತಸ್ಸ ಆಮೋದನಾ ಪಮೋದನಾ ಹಾಸೋ ಪಹಾಸೋ ವಿತ್ತಿ ಓದಗ್ಯಂ ಅತ್ತಮನತಾ। ಚಿತ್ತಸ್ಸ ದೀಘಂ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಉಪ್ಪಜ್ಜತಿ ಚಿತ್ತಸ್ಸ ಅಭಿಪ್ಪಮೋದೋ। ಯಾ ಚಿತ್ತಸ್ಸ ಆಮೋದನಾ ಪಮೋದನಾ ಹಾಸೋ ಪಹಾಸೋ ವಿತ್ತಿ ಓದಗ್ಯಂ ಅತ್ತಮನತಾ ಚಿತ್ತಸ್ಸ…ಪೇ॰… ಚಿತ್ತಪಟಿಸಂವೇದೀ ಅಸ್ಸಾಸವಸೇನ… ಚಿತ್ತಪಟಿಸಂವೇದೀ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ಉಪ್ಪಜ್ಜತಿ ಚಿತ್ತಸ್ಸ ಅಭಿಪ್ಪಮೋದೋ। ಯಾ ಚಿತ್ತಸ್ಸ ಆಮೋದನಾ ಪಮೋದನಾ ಹಾಸೋ ಪಹಾಸೋ ವಿತ್ತಿ ಓದಗ್ಯಂ ಅತ್ತಮನತಾ ಚಿತ್ತಸ್ಸ ಅಯಂ ಚಿತ್ತಸ್ಸ ಅಭಿಪ್ಪಮೋದೋ। ಅಭಿಪ್ಪಮೋದಯಂ ಚಿತ್ತಂ ಅಸ್ಸಾಸಪಸ್ಸಾಸವಸೇನ ವಿಞ್ಞಾಣಂ ಚಿತ್ತಂ ಉಪಟ್ಠಾನಂ ಸತಿ ಅನುಪಸ್ಸನಾ ಞಾಣಂ। ಚಿತ್ತಂ ಉಪಟ್ಠಾನಂ। ನೋ ಸತಿ। ಸತಿ ಉಪಟ್ಠಾನಞ್ಚೇವ ಸತಿ ಚ। ತಾಯ ಸತಿಯಾ ತೇನ ಞಾಣೇನ ತಂ ಚಿತ್ತಂ ಅನುಪಸ್ಸತಿ। ತೇನ ವುಚ್ಚತಿ ಚಿತ್ತೇ ಚಿತ್ತಾನುಪಸ್ಸನಾಸತಿಪಟ್ಠಾನಭಾವನಾತಿ।>
      text <ಅನುಪಸ್ಸತೀತಿ ಕಥಂ ತಂ ಚಿತ್ತಂ ಅನುಪಸ್ಸತಿ…ಪೇ॰… ಏವಂ ತಂ ಚಿತ್ತಂ ಅನುಪಸ್ಸತೀತಿ। ಭಾವನಾತಿ ಚತಸ್ಸೋ ಭಾವನಾ…ಪೇ॰… ಆಸೇವನಟ್ಠೇನ ಭಾವನಾ। ಅಭಿಪ್ಪಮೋದಯಂ ಚಿತ್ತಂ ಅಸ್ಸಾಸಪಸ್ಸಾಸಾನಂ ಸಂವರಟ್ಠೇನ ಸೀಲವಿಸುದ್ಧಿ…ಪೇ॰… ಅಭಿಪ್ಪಮೋದಯಂ ಚಿತ್ತಂ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ…ಪೇ॰… ಪಜಾನನ್ತೋ ಇನ್ದ್ರಿಯಾನಿ ಸಮೋಧಾನೇತಿ। ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <೧೭೮>, <ಕಥಂ ಸಮಾದಹಂ ಚಿತ್ತಂ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಸಮಾದಹಂ ಚಿತ್ತಂ ಪಸ್ಸಸಿಸ್ಸಾಮೀತಿ ಸಿಕ್ಖತಿ॥ ಕತಮೋ ಸಮಾಧಿ॥ ದೀಘಂ ಅಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ। ಯಾ ಚಿತ್ತಸ್ಸ ಠಿತಿ ಸಣ್ಠಿತಿ ಅವಟ್ಠಿತಿ ಅವಿಸಾಹಾರೋ ಅವಿಕ್ಖೇಪೋ ಅವಿಸಾಹಟಮಾನಸತಾ ಸಮಥೋ ಸಮಾಧಿನ್ದ್ರಿಯಂ ಸಮಾಧಿಬಲಂ ಸಮ್ಮಾಸಮಾಧಿ। ದೀಘಂ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ…ಪೇ॰… ಸಮಾದಹಂ ಚಿತ್ತಂ ಅಸ್ಸಾಸವಸೇನ…ಪೇ॰… ಸಮಾದಹಂ ಚಿತ್ತಂ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ। ಯಾ ಚಿತ್ತಸ್ಸ ಠಿತಿ ಸಣ್ಠಿತಿ ಅವಟ್ಠಿತಿ ಅವಿಸಾಹಾರೋ ಅವಿಕ್ಖೇಪೋ ಅವಿಸಾಹಟಮಾನಸತಾ ಸಮಥೋ ಸಮಾಧಿನ್ದ್ರಿಯಂ ಸಮಾಧಿಬಲಂ ಸಮ್ಮಾಸಮಾಧಿ ಅಯಂ ಸಮಾಧಿ। ಸಮಾದಹಂ ಚಿತ್ತಂ ಅಸ್ಸಾಸಪಸ್ಸಾಸವಸೇನ ವಿಞ್ಞಾಣಂ ಚಿತ್ತಂ ಉಪಟ್ಠಾನಂ ಸತಿ ಅನುಪಸ್ಸನಾ ಞಾಣಂ। ಚಿತ್ತಂ ಉಪಟ್ಠಾನಂ। ನೋ ಸತಿ। ಸತಿ ಉಪಟ್ಠಾನಞ್ಚೇವ ಸತಿ ಚ। ತಾಯ ಸತಿಯಾ ತೇನ ಞಾಣೇನ ತಂ ಚಿತ್ತಂ ಅನುಪಸ್ಸತಿ। ತೇನ ವುಚ್ಚತಿ ಚಿತ್ತೇ ಚಿತ್ತಾನುಪಸ್ಸನಾಸತಿಪಟ್ಠಾನಭಾವನಾತಿ।>
      text <ಅನುಪಸ್ಸತೀತಿ ಕಥಂ ತಂ ಚಿತ್ತಂ ಅನುಪಸ್ಸತಿ…ಪೇ॰… ಏವಂ ತಂ ಚಿತ್ತಂ ಅನುಪಸ್ಸತಿ। ಭಾವನಾತಿ ಚತಸ್ಸೋ ಭಾವನಾ…ಪೇ॰… ಆಸೇವನಟ್ಠೇನ ಭಾವನಾ। ಸಮಾದಹಂ ಚಿತ್ತಂ ಅಸ್ಸಾಸಪಸ್ಸಾಸಾನಂ ಸಂವರಟ್ಠೇನ ಸೀಲವಿಸುದ್ಧಿ…ಪೇ॰… ಸಮಾದಹಂ ಚಿತ್ತಂ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ…ಪೇ॰… ಪಜಾನನ್ತೋ ಇನ್ದ್ರಿಯಾನಿ ಸಮೋಧಾನೇತಿ। ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <೧೭೯>, <ಕಥಂ ವಿಮೋಚಯಂ ಚಿತ್ತಂ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ವಿಮೋಚಯಂ ಚಿತ್ತಂ ಪಸ್ಸಸಿಸ್ಸಾಮೀತಿ ಸಿಕ್ಖತಿ॥ ರಾಗತೋ ವಿಮೋಚಯಂ ಚಿತ್ತಂ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ರಾಗತೋ ವಿಮೋಚಯಂ ಚಿತ್ತಂ ಪಸ್ಸಸಿಸ್ಸಾಮೀತಿ ಸಿಕ್ಖತಿ। ದೋಸತೋ ವಿಮೋಚಯಂ ಚಿತ್ತಂ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ದೋಸತೋ ವಿಮೋಚಯಂ ಚಿತ್ತಂ ಪಸ್ಸಸಿಸ್ಸಾಮೀತಿ ಸಿಕ್ಖತಿ। ಮೋಹತೋ ವಿಮೋಚಯಂ ಚಿತ್ತಂ ಅಸ್ಸಸಿಸ್ಸಾಮೀತಿ ಸಿಕ್ಖತಿ…ಪೇ॰… ಮಾನತೋ ವಿಮೋಚಯಂ ಚಿತ್ತಂ… ದಿಟ್ಠಿಯಾ ವಿಮೋಚಯಂ ಚಿತ್ತಂ… ವಿಚಿಕಿಚ್ಛಾಯ ವಿಮೋಚಯಂ ಚಿತ್ತಂ… ಥಿನತೋ ವಿಮೋಚಯಂ ಚಿತ್ತಂ… ಉದ್ಧಚ್ಚತೋ ವಿಮೋಚಯಂ ಚಿತ್ತಂ… ಅಹಿರಿಕತೋ ವಿಮೋಚಯಂ ಚಿತ್ತಂ… ಅನೋತ್ತಪ್ಪತೋ ವಿಮೋಚಯಂ ಚಿತ್ತಂ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಅನೋತ್ತಪ್ಪತೋ ವಿಮೋಚಯಂ ಚಿತ್ತಂ ಪಸ್ಸಸಿಸ್ಸಾಮೀತಿ ಸಿಕ್ಖತಿ। ವಿಮೋಚಯಂ ಚಿತ್ತಂ ಅಸ್ಸಾಸಪಸ್ಸಾಸವಸೇನ ವಿಞ್ಞಾಣಂ ಚಿತ್ತಂ ಉಪಟ್ಠಾನಂ ಸತಿ…ಪೇ॰…।>
      text <ಅನುಪಸ್ಸತೀತಿ ಕಥಂ ತಂ ಚಿತ್ತಂ ಅನುಪಸ್ಸತಿ…ಪೇ॰… ಏವಂ ತಂ ಚಿತ್ತಂ ಅನುಪಸ್ಸತಿ। ಭಾವನಾತಿ ಚತಸ್ಸೋ ಭಾವನಾ…ಪೇ॰… ಆಸೇವನಟ್ಠೇನ ಭಾವನಾ। ವಿಮೋಚಯಂ ಚಿತ್ತಂ ಅಸ್ಸಾಸಪಸ್ಸಾಸಾನಂ ಸಂವರಟ್ಠೇನ ಸೀಲವಿಸುದ್ಧಿ…ಪೇ॰… ವಿಮೋಚಯಂ ಚಿತ್ತಂ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ …ಪೇ॰… ಪಜಾನನ್ತೋ ಇನ್ದ್ರಿಯಾನಿ ಸಮೋಧಾನೇತಿ। ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <ಅಟ್ಠ ಅನುಪಸ್ಸನಾಞಾಣಾನಿ ಅಟ್ಠ ಚ ಉಪಟ್ಠಾನಾನುಸ್ಸತಿಯೋ ಚತ್ತಾರಿ ಸುತ್ತನ್ತಿಕವತ್ಥೂನಿ ಚಿತ್ತೇ ಚಿತ್ತಾನುಪಸ್ಸನಾಯ।>
    text <ಚತುತ್ಥಚತುಕ್ಕನಿದ್ದೇಸೋ>
      text <೧೮೦>, <ಕಥಂ ಅನಿಚ್ಚಾನುಪಸ್ಸೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಅನಿಚ್ಚಾನುಪಸ್ಸೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ॥ ಅನಿಚ್ಚನ್ತಿ ಕಿಂ ಅನಿಚ್ಚಂ॥ ಪಞ್ಚಕ್ಖನ್ಧಾ ಅನಿಚ್ಚಾ। ಕೇನಟ್ಠೇನ ಅನಿಚ್ಚಾ॥ ಉಪ್ಪಾದವಯಟ್ಠೇನ ಅನಿಚ್ಚಾ। ಪಞ್ಚನ್ನಂ ಖನ್ಧಾನಂ ಉದಯಂ ಪಸ್ಸನ್ತೋ ಕತಿ ಲಕ್ಖಣಾನಿ ಪಸ್ಸತಿ। ವಯಂ ಪಸ್ಸನ್ತೋ ಕತಿ ಲಕ್ಖಣಾನಿ ಪಸ್ಸತಿ। ಉದಯಬ್ಬಯಂ ಪಸ್ಸನ್ತೋ ಕತಿ ಲಕ್ಖಣಾನಿ ಪಸ್ಸತಿ॥ ಪಞ್ಚನ್ನಂ ಖನ್ಧಾನಂ ಉದಯಂ ಪಸ್ಸನ್ತೋ ಪಞ್ಚವೀಸತಿ ಲಕ್ಖಣಾನಿ ಪಸ್ಸತಿ। ವಯಂ ಪಸ್ಸನ್ತೋ ಪಞ್ಚವೀಸತಿ ಲಕ್ಖಣಾನಿ ಪಸ್ಸತಿ। ಪಞ್ಚನ್ನಂ ಖನ್ಧಾನಂ ಉದಯಬ್ಬಯಂ ಪಸ್ಸನ್ತೋ ಇಮಾನಿ ಪಞ್ಞಾಸ ಲಕ್ಖಣಾನಿ ಪಸ್ಸತಿ।>
      text <ರೂಪೇ ಅನಿಚ್ಚಾನುಪಸ್ಸೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ರೂಪೇ ಅನಿಚ್ಚಾನುಪಸ್ಸೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ। ವೇದನಾಯ…ಪೇ॰… ಸಞ್ಞಾಯ… ಸಙ್ಖಾರೇಸು… ವಿಞ್ಞಾಣೇ… ಚಕ್ಖುಸ್ಮಿಂ…ಪೇ॰… ಜರಾಮರಣೇ ಅನಿಚ್ಚಾನುಪಸ್ಸೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಜರಾಮರಣೇ ಅನಿಚ್ಚಾನುಪಸ್ಸೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ। ಅನಿಚ್ಚಾನುಪಸ್ಸೀ ಅಸ್ಸಾಸಪಸ್ಸಾಸವಸೇನ ಧಮ್ಮಾ ಉಪಟ್ಠಾನಂ ಸತಿ ಅನುಪಸ್ಸನಾ ಞಾಣಂ। ಧಮ್ಮಾ ಉಪಟ್ಠಾನಂ। ನೋ ಸತಿ। ಸತಿ ಉಪಟ್ಠಾನಞ್ಚೇವ ಸತಿ ಚ। ತಾಯ ಸತಿಯಾ ತೇನ ಞಾಣೇನ ತೇ ಧಮ್ಮೇ ಅನುಪಸ್ಸತಿ। ತೇನ ವುಚ್ಚತಿ ಧಮ್ಮೇಸು ಧಮ್ಮಾನುಪಸ್ಸನಾಸತಿಪಟ್ಠಾನಭಾವನಾತಿ।>
      text <ಅನುಪಸ್ಸತೀತಿ ಕಥಂ ತೇ ಧಮ್ಮೇ ಅನುಪಸ್ಸತಿ…ಪೇ॰… ಏವಂ ತೇ ಧಮ್ಮೇ ಅನುಪಸ್ಸತಿ। ಭಾವನಾತಿ ಚತಸ್ಸೋ ಭಾವನಾ…ಪೇ॰… ಆಸೇವನಟ್ಠೇನ ಭಾವನಾ। ಅನಿಚ್ಚಾನುಪಸ್ಸೀ ಅಸ್ಸಾಸಪಸ್ಸಾಸಾನಂ ಸಂವರಟ್ಠೇನ ಸೀಲವಿಸುದ್ಧಿ…ಪೇ॰… ಅನಿಚ್ಚಾನುಪಸ್ಸೀ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ…ಪೇ॰… ಪಜಾನನ್ತೋ ಇನ್ದ್ರಿಯಾನಿ ಸಮೋಧಾನೇತಿ। ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <ಕಥಂ ವಿರಾಗಾನುಪಸ್ಸೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ವಿರಾಗಾನುಪಸ್ಸೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ॥ ರೂಪೇ ಆದೀನವಂ ದಿಸ್ವಾ ರೂಪವಿರಾಗೇ ಛನ್ದಜಾತೋ ಹೋತಿ ಸದ್ಧಾಧಿಮುತ್ತೋ। ಚಿತ್ತಞ್ಚಸ್ಸ ಸ್ವಾಧಿಟ್ಠಿತಂ। ರೂಪೇ ವಿರಾಗಾನುಪಸ್ಸೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ರೂಪೇ ವಿರಾಗಾನುಪಸ್ಸೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ। ವೇದನಾಯ…ಪೇ॰… ಸಞ್ಞಾಯ… ಸಙ್ಖಾರೇಸು… ವಿಞ್ಞಾಣೇ… ಚಕ್ಖುಸ್ಮಿಂ…ಪೇ॰… ಜರಾಮರಣೇ ಆದೀನವಂ ದಿಸ್ವಾ ಜರಾಮರಣವಿರಾಗೇ ಛನ್ದಜಾತೋ ಹೋತಿ ಸದ್ಧಾಧಿಮುತ್ತೋ। ಚಿತ್ತಞ್ಚಸ್ಸ ಸ್ವಾಧಿಟ್ಠಿತಂ। ಜರಾಮರಣೇ ವಿರಾಗಾನುಪಸ್ಸೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಜರಾಮರಣೇ ವಿರಾಗಾನುಪಸ್ಸೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ। ವಿರಾಗಾನುಪಸ್ಸೀ ಅಸ್ಸಾಸಪಸ್ಸಾಸವಸೇನ ಧಮ್ಮಾ ಉಪಟ್ಠಾನಂ ಸತಿ ಅನುಪಸ್ಸನಾ ಞಾಣಂ। ಧಮ್ಮಾ ಉಪಟ್ಠಾನಂ। ನೋ ಸತಿ। ಸತಿ ಉಪಟ್ಠಾನಞ್ಚೇವ ಸತಿ ಚ। ತಾಯ ಸತಿಯಾ ತೇನ ಞಾಣೇನ ತೇ ಧಮ್ಮೇ ಅನುಪಸ್ಸತಿ। ತೇನ ವುಚ್ಚತಿ ಧಮ್ಮೇಸು ಧಮ್ಮಾನುಪಸ್ಸನಾಸತಿಪಟ್ಠಾನಭಾವನಾತಿ।>
      text <ಅನುಪಸ್ಸತೀತಿ ಕಥಂ ತೇ ಧಮ್ಮೇ ಅನುಪಸ್ಸತಿ…ಪೇ॰… ಏವಂ ತೇ ಧಮ್ಮೇ ಅನುಪಸ್ಸತಿ। ಭಾವನಾತಿ ಚತಸ್ಸೋ ಭಾವನಾ…ಪೇ॰… ಆಸೇವನಟ್ಠೇನ ಭಾವನಾ। ವಿರಾಗಾನುಪಸ್ಸೀ ಅಸ್ಸಾಸಪಸ್ಸಾಸಾನಂ ಸಂವರಟ್ಠೇನ ಸೀಲವಿಸುದ್ಧಿ…ಪೇ॰… ವಿರಾಗಾನುಪಸ್ಸೀ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ…ಪೇ॰… ಪಜಾನನ್ತೋ ಇನ್ದ್ರಿಯಾನಿ ಸಮೋಧಾನೇತಿ। ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <ಕಥಂ ನಿರೋಧಾನುಪಸ್ಸೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ನಿರೋಧಾನುಪಸ್ಸೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ॥ ರೂಪೇ ಆದೀನವಂ ದಿಸ್ವಾ ರೂಪನಿರೋಧೇ ಛನ್ದಜಾತೋ ಹೋತಿ ಸದ್ಧಾಧಿಮುತ್ತೋ। ಚಿತ್ತಞ್ಚಸ್ಸ ಸ್ವಾಧಿಟ್ಠಿತಂ। ರೂಪೇ ನಿರೋಧಾನುಪಸ್ಸೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ರೂಪೇ ನಿರೋಧಾನುಪಸ್ಸೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ। ವೇದನಾಯ…ಪೇ॰… ಸಞ್ಞಾಯ… ಸಙ್ಖಾರೇಸು… ವಿಞ್ಞಾಣೇ… ಚಕ್ಖುಸ್ಮಿಂ…ಪೇ॰… ಜರಾಮರಣೇ ಆದೀನವಂ ದಿಸ್ವಾ ಜರಾಮರಣನಿರೋಧೇ ಛನ್ದಜಾತೋ ಹೋತಿ ಸದ್ಧಾಧಿಮುತ್ತೋ। ಚಿತ್ತಞ್ಚಸ್ಸ ಸ್ವಾಧಿಟ್ಠಿತಂ। ಜರಾಮರಣೇ ನಿರೋಧಾನುಪಸ್ಸೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಜರಾಮರಣೇ ನಿರೋಧಾನುಪಸ್ಸೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ।>
      text <೧೮೧>, <ಕತಿಹಾಕಾರೇಹಿ ಅವಿಜ್ಜಾಯ ಆದೀನವೋ ಹೋತಿ॥ ಕತಿಹಾಕಾರೇಹಿ ಅವಿಜ್ಜಾ ನಿರುಜ್ಝತಿ॥ ಪಞ್ಚಹಾಕಾರೇಹಿ ಅವಿಜ್ಜಾಯ ಆದೀನವೋ ಹೋತಿ। ಅಟ್ಠಹಾಕಾರೇಹಿ ಅವಿಜ್ಜಾ ನಿರುಜ್ಝತಿ।>
      text <ಕತಮೇಹಿ ಪಞ್ಚಹಾಕಾರೇಹಿ ಅವಿಜ್ಜಾಯ ಆದೀನವೋ ಹೋತಿ॥ ಅನಿಚ್ಚಟ್ಠೇನ ಅವಿಜ್ಜಾಯ ಆದೀನವೋ ಹೋತಿ। ದುಕ್ಖಟ್ಠೇನ ಅವಿಜ್ಜಾಯ ಆದೀನವೋ ಹೋತಿ। ಅನತ್ತಟ್ಠೇನ ಅವಿಜ್ಜಾಯ ಆದೀನವೋ ಹೋತಿ। ಸನ್ತಾಪಟ್ಠೇನ ಅವಿಜ್ಜಾಯ ಆದೀನವೋ ಹೋತಿ। ವಿಪರಿಣಾಮಟ್ಠೇನ ಅವಿಜ್ಜಾಯ ಆದೀನವೋ ಹೋತಿ ಇಮೇಹಿ ಪಞ್ಚಹಾಕಾರೇಹಿ ಅವಿಜ್ಜಾಯ ಆದೀನವೋ ಹೋತಿ।>
      text <ಕತಮೇಹಿ ಅಟ್ಠಹಾಕಾರೇಹಿ ಅವಿಜ್ಜಾ ನಿರುಜ್ಝತಿ॥ ನಿದಾನನಿರೋಧೇನ ಅವಿಜ್ಜಾ ನಿರುಜ್ಝತಿ। ಸಮುದಯನಿರೋಧೇನ ಅವಿಜ್ಜಾ ನಿರುಜ್ಝತಿ। ಜಾತಿನಿರೋಧೇನ ಅವಿಜ್ಜಾ ನಿರುಜ್ಝತಿ। ಪಭವನಿರೋಧೇನ ಅವಿಜ್ಜಾ ನಿರುಜ್ಝತಿ। ಹೇತುನಿರೋಧೇನ ಅವಿಜ್ಜಾ ನಿರುಜ್ಝತಿ। ಪಚ್ಚಯನಿರೋಧೇನ ಅವಿಜ್ಜಾ ನಿರುಜ್ಝತಿ। ಞಾಣುಪ್ಪಾದೇನ ಅವಿಜ್ಜಾ ನಿರುಜ್ಝತಿ। ನಿರೋಧುಪಟ್ಠಾನೇನ ಅವಿಜ್ಜಾ ನಿರುಜ್ಝತಿ ಇಮೇಹಿ ಅಟ್ಠಹಾಕಾರೇಹಿ ಅವಿಜ್ಜಾ ನಿರುಜ್ಝತಿ। ಇಮೇಹಿ ಪಞ್ಚಹಾಕಾರೇಹಿ ಅವಿಜ್ಜಾಯ ಆದೀನವಂ ದಿಸ್ವಾ ಇಮೇಹಿ ಅಟ್ಠಹಾಕಾರೇಹಿ ಅವಿಜ್ಜಾನಿರೋಧೇ ಛನ್ದಜಾತೋ ಹೋತಿ ಸದ್ಧಾಧಿಮುತ್ತೋ। ಚಿತ್ತಞ್ಚಸ್ಸ ಸ್ವಾಧಿಟ್ಠಿತಂ। ಅವಿಜ್ಜಾಯ ನಿರೋಧಾನುಪಸ್ಸೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಅವಿಜ್ಜಾಯ ನಿರೋಧಾನುಪಸ್ಸೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ।>
      text <ಕತಿಹಾಕಾರೇಹಿ ಸಙ್ಖಾರೇಸು ಆದೀನವೋ ಹೋತಿ। ಕತಿಹಾಕಾರೇಹಿ ಸಙ್ಖಾರಾ ನಿರುಜ್ಝನ್ತಿ…ಪೇ॰… ಕತಿಹಾಕಾರೇಹಿ ವಿಞ್ಞಾಣೇ ಆದೀನವೋ ಹೋತಿ। ಕತಿಹಾಕಾರೇಹಿ ವಿಞ್ಞಾಣಂ ನಿರುಜ್ಝತಿ… ಕತಿಹಾಕಾರೇಹಿ ನಾಮರೂಪೇ ಆದೀನವೋ ಹೋತಿ। ಕತಿಹಾಕಾರೇಹಿ ನಾಮರೂಪಂ ನಿರುಜ್ಝತಿ… ಕತಿಹಾಕಾರೇಹಿ ಸಳಾಯತನೇ ಆದೀನವೋ ಹೋತಿ। ಕತಿಹಾಕಾರೇಹಿ ಸಳಾಯತನಂ ನಿರುಜ್ಝತಿ… ಕತಿಹಾಕಾರೇಹಿ ಫಸ್ಸೇ ಆದೀನವೋ ಹೋತಿ। ಕತಿಹಾಕಾರೇಹಿ ಫಸ್ಸೋ ನಿರುಜ್ಝತಿ… ಕತಿಹಾಕಾರೇಹಿ ವೇದನಾಯ ಆದೀನವೋ ಹೋತಿ। ಕತಿಹಾಕಾರೇಹಿ ವೇದನಾ ನಿರುಜ್ಝತಿ… ಕತಿಹಾಕಾರೇಹಿ ತಣ್ಹಾಯ ಆದೀನವೋ ಹೋತಿ। ಕತಿಹಾಕಾರೇಹಿ ತಣ್ಹಾ ನಿರುಜ್ಝತಿ… ಕತಿಹಾಕಾರೇಹಿ ಉಪಾದಾನೇ ಆದೀನವೋ ಹೋತಿ। ಕತಿಹಾಕಾರೇಹಿ ಉಪಾದಾನಂ ನಿರುಜ್ಝತಿ… ಕತಿಹಾಕಾರೇಹಿ ಭವೇ ಆದೀನವೋ ಹೋತಿ। ಕತಿಹಾಕಾರೇಹಿ ಭವೋ ನಿರುಜ್ಝತಿ… ಕತಿಹಾಕಾರೇಹಿ ಜಾತಿಯಾ ಆದೀನವೋ ಹೋತಿ। ಕತಿಹಾಕಾರೇಹಿ ಜಾತಿ ನಿರುಜ್ಝತಿ… ಕತಿಹಾಕಾರೇಹಿ ಜರಾಮರಣೇ ಆದೀನವೋ ಹೋತಿ। ಕತಿಹಾಕಾರೇಹಿ ಜರಾಮರಣಂ ನಿರುಜ್ಝತಿ॥ ಪಞ್ಚಹಾಕಾರೇಹಿ ಜರಾಮರಣೇ ಆದೀನವೋ ಹೋತಿ। ಅಟ್ಠಹಾಕಾರೇಹಿ ಜರಾಮರಣಂ ನಿರುಜ್ಝತಿ।>
      text <ಕತಮೇಹಿ ಪಞ್ಚಹಾಕಾರೇಹಿ ಜರಾಮರಣೇ ಆದೀನವೋ ಹೋತಿ॥ ಅನಿಚ್ಚಟ್ಠೇನ ಜರಾಮರಣೇ ಆದೀನವೋ ಹೋತಿ। ದುಕ್ಖಟ್ಠೇನ…ಪೇ॰… ಅನತ್ತಟ್ಠೇನ…ಪೇ॰… ಸನ್ತಾಪಟ್ಠೇನ…ಪೇ॰… ವಿಪರಿಣಾಮಟ್ಠೇನ ಜರಾಮರಣೇ ಆದೀನವೋ ಹೋತಿ ಇಮೇಹಿ ಪಞ್ಚಹಾಕಾರೇಹಿ ಜರಾಮರಣೇ ಆದೀನವೋ ಹೋತಿ।>
      text <ಕತಮೇಹಿ ಅಟ್ಠಹಾಕಾರೇಹಿ ಜರಾಮರಣಂ ನಿರುಜ್ಝತಿ॥ ನಿದಾನನಿರೋಧೇನ ಜರಾಮರಣಂ ನಿರುಜ್ಝತಿ। ಸಮುದಯನಿರೋಧೇನ…ಪೇ॰… ಜಾತಿನಿರೋಧೇನ…ಪೇ॰… ಪಭವನಿರೋಧೇನ … ಹೇತುನಿರೋಧೇನ… ಪಚ್ಚಯನಿರೋಧೇನ… ಞಾಣುಪ್ಪಾದೇನ…ಪೇ॰… ನಿರೋಧುಪಟ್ಠಾನೇನ ಜರಾಮರಣಂ ನಿರುಜ್ಝತಿ ಇಮೇಹಿ ಅಟ್ಠಹಾಕಾರೇಹಿ ಜರಾಮರಣಂ ನಿರುಜ್ಝತಿ। ಇಮೇಹಿ ಪಞ್ಚಹಾಕಾರೇಹಿ ಜರಾಮರಣೇ ಆದೀನವಂ ದಿಸ್ವಾ ಇಮೇಹಿ ಅಟ್ಠಹಾಕಾರೇಹಿ ಜರಾಮರಣನಿರೋಧೇ ಛನ್ದಜಾತೋ ಹೋತಿ ಸದ್ಧಾಧಿಮುತ್ತೋ। ಚಿತ್ತಞ್ಚಸ್ಸ ಸ್ವಾಧಿಟ್ಠಿತಂ। ಜರಾಮರಣೇ ನಿರೋಧಾನುಪಸ್ಸೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಜರಾಮರಣೇ ನಿರೋಧಾನುಪಸ್ಸೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ। ನಿರೋಧಾನುಪಸ್ಸೀ ಅಸ್ಸಾಸಪಸ್ಸಾಸವಸೇನ ಧಮ್ಮಾ ಉಪಟ್ಠಾನಂ ಸತಿ ಅನುಪಸ್ಸನಾ ಞಾಣಂ। ಧಮ್ಮಾ ಉಪಟ್ಠಾನಂ। ನೋ ಸತಿ। ಸತಿ ಉಪಟ್ಠಾನಞ್ಚೇವ ಸತಿ ಚ। ತಾಯ ಸತಿಯಾ ತೇನ ಞಾಣೇನ ತೇ ಧಮ್ಮೇ ಅನುಪಸ್ಸತಿ। ತೇನ ವುಚ್ಚತಿ ಧಮ್ಮೇಸು ಧಮ್ಮಾನುಪಸ್ಸನಾಸತಿಪಟ್ಠಾನಭಾವನಾತಿ।>
      text <ಅನುಪಸ್ಸತೀತಿ ಕಥಂ ತೇ ಧಮ್ಮೇ ಅನುಪಸ್ಸತಿ…ಪೇ॰… ಏವಂ ತೇ ಧಮ್ಮೇ ಅನುಪಸ್ಸತಿ। ಭಾವನಾತಿ ಚತಸ್ಸೋ ಭಾವನಾ…ಪೇ॰… ಆಸೇವನಟ್ಠೇನ ಭಾವನಾ। ನಿರೋಧಾನುಪಸ್ಸೀ ಅಸ್ಸಾಸಪಸ್ಸಾಸಾನಂ ಸಂವರಟ್ಠೇನ ಸೀಲವಿಸುದ್ಧಿ…ಪೇ॰… ನಿರೋಧಾನುಪಸ್ಸೀ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ…ಪೇ॰… ಪಜಾನನ್ತೋ ಇನ್ದ್ರಿಯಾನಿ ಸಮೋಧಾನೇತಿ। ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <೧೮೨>, <ಕಥಂ ಪಟಿನಿಸ್ಸಗ್ಗಾನುಪಸ್ಸೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಪಟಿನಿಸ್ಸಗ್ಗಾನುಪಸ್ಸೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ॥ ಪಟಿನಿಸ್ಸಗ್ಗಾತಿ ದ್ವೇ ಪಟಿನಿಸ್ಸಗ್ಗಾ ಪರಿಚ್ಚಾಗಪಟಿನಿಸ್ಸಗ್ಗೋ ಚ ಪಕ್ಖನ್ದನಪಟಿನಿಸ್ಸಗ್ಗೋ ಚ। ರೂಪಂ ಪರಿಚ್ಚಜತೀತಿ ಪರಿಚ್ಚಾಗಪಟಿನಿಸ್ಸಗ್ಗೋ। ರೂಪನಿರೋಧೇ ನಿಬ್ಬಾನೇ ಚಿತ್ತಂ ಪಕ್ಖನ್ದತೀತಿ ಪಕ್ಖನ್ದನಪಟಿನಿಸ್ಸಗ್ಗೋ। ರೂಪೇ ಪಟಿನಿಸ್ಸಗ್ಗಾನುಪಸ್ಸೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ರೂಪೇ ಪಟಿನಿಸ್ಸಗ್ಗಾನುಪಸ್ಸೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ। ವೇದನಂ…ಪೇ॰… ಸಞ್ಞಂ… ಸಙ್ಖಾರೇ… ವಿಞ್ಞಾಣಂ… ಚಕ್ಖುಂ…ಪೇ॰… ಜರಾಮರಣಂ ಪರಿಚ್ಚಜತೀತಿ ಪರಿಚ್ಚಾಗಪಟಿನಿಸ್ಸಗ್ಗೋ। ಜರಾಮರಣನಿರೋಧೇ ನಿಬ್ಬಾನೇ ಚಿತ್ತಂ ಪಕ್ಖನ್ದತೀತಿ ಪಕ್ಖನ್ದನಪಟಿನಿಸ್ಸಗ್ಗೋ। ಜರಾಮರಣೇ ಪಟಿನಿಸ್ಸಗ್ಗಾನುಪಸ್ಸೀ ಅಸ್ಸಸಿಸ್ಸಾಮೀತಿ ಸಿಕ್ಖತಿ। ಜರಾಮರಣೇ ಪಟಿನಿಸ್ಸಗ್ಗಾನುಪಸ್ಸೀ ಪಸ್ಸಸಿಸ್ಸಾಮೀತಿ ಸಿಕ್ಖತಿ। ಪಟಿನಿಸ್ಸಗ್ಗಾನುಪಸ್ಸೀ ಅಸ್ಸಾಸಪಸ್ಸಾಸವಸೇನ ಧಮ್ಮಾ ಉಪಟ್ಠಾನಂ ಸತಿ ಅನುಪಸ್ಸನಾ ಞಾಣಂ। ಧಮ್ಮಾ ಉಪಟ್ಠಾನಂ। ನೋ ಸತಿ। ಸತಿ ಉಪಟ್ಠಾನಞ್ಚೇವ ಸತಿ ಚ। ತಾಯ ಸತಿಯಾ ತೇನ ಞಾಣೇನ ತೇ ಧಮ್ಮೇ ಅನುಪಸ್ಸತಿ। ತೇನ ವುಚ್ಚತಿ ಧಮ್ಮೇಸು ಧಮ್ಮಾನುಪಸ್ಸನಾಸತಿಪಟ್ಠಾನಭಾವನಾತಿ।>
      text <ಅನುಪಸ್ಸತೀತಿ ಕಥಂ ತೇ ಧಮ್ಮೇ ಅನುಪಸ್ಸತಿ॥ ಅನಿಚ್ಚತೋ ಅನುಪಸ್ಸತಿ। ನೋ ನಿಚ್ಚತೋ…ಪೇ॰… ಪಟಿನಿಸ್ಸಜ್ಜತಿ। ನೋ ಆದಿಯತಿ। ಅನಿಚ್ಚತೋ ಅನುಪಸ್ಸನ್ತೋ ನಿಚ್ಚಸಞ್ಞಂ ಪಜಹತಿ…ಪೇ॰… ಪಟಿನಿಸ್ಸಜ್ಜನ್ತೋ ಆದಾನಂ ಪಜಹತಿ। ಏವಂ ತೇ ಧಮ್ಮೇ ಅನುಪಸ್ಸತಿ। ಭಾವನಾತಿ ಚತಸ್ಸೋ ಭಾವನಾ। ತತ್ಥ ಜಾತಾನಂ ಧಮ್ಮಾನಂ ಅನತಿವತ್ತನಟ್ಠೇನ ಭಾವನಾ…ಪೇ॰… ಆಸೇವನಟ್ಠೇನ ಭಾವನಾ। ಪಟಿನಿಸ್ಸಗ್ಗಾನುಪಸ್ಸೀ ಅಸ್ಸಾಸಪಸ್ಸಾಸಾನಂ ಸಂವರಟ್ಠೇನ ಸೀಲವಿಸುದ್ಧಿ। ಅವಿಕ್ಖೇಪಟ್ಠೇನ ಚಿತ್ತವಿಸುದ್ಧಿ। ದಸ್ಸನಟ್ಠೇನ ದಿಟ್ಠಿವಿಸುದ್ಧಿ। ಯೋ ತತ್ಥ ಸಂವರಟ್ಠೋ। ಅಯಂ ಅಧಿಸೀಲಸಿಕ್ಖಾ। ಯೋ ತತ್ಥ ಅವಿಕ್ಖೇಪಟ್ಠೋ। ಅಯಂ ಅಧಿಚಿತ್ತಸಿಕ್ಖಾ। ಯೋ ತತ್ಥ ದಸ್ಸನಟ್ಠೋ। ಅಯಂ ಅಧಿಪಞ್ಞಾಸಿಕ್ಖಾ ಇಮಾ ತಿಸ್ಸೋ ಸಿಕ್ಖಾಯೋ ಆವಜ್ಜನ್ತೋ ಸಿಕ್ಖತಿ ಜಾನನ್ತೋ ಸಿಕ್ಖತಿ…ಪೇ॰… ಸಚ್ಛಿಕಾತಬ್ಬಂ ಸಚ್ಛಿಕರೋನ್ತೋ ಸಿಕ್ಖತಿ।>
      text <ಪಟಿನಿಸ್ಸಗ್ಗಾನುಪಸ್ಸೀ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನತೋ ವಿದಿತಾ ವೇದನಾ ಉಪ್ಪಜ್ಜನ್ತಿ। ವಿದಿತಾ ಉಪಟ್ಠಹನ್ತಿ। ವಿದಿತಾ ಅಬ್ಭತ್ಥಂ ಗಚ್ಛನ್ತಿ …ಪೇ॰… ಪಟಿನಿಸ್ಸಗ್ಗಾನುಪಸ್ಸೀ ಅಸ್ಸಾಸಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಂ ಅವಿಕ್ಖೇಪಂ ಪಜಾನನ್ತೋ ಇನ್ದ್ರಿಯಾನಿ ಸಮೋಧಾನೇತಿ ಗೋಚರಞ್ಚ ಪಜಾನಾತಿ ಸಮತ್ಥಞ್ಚ ಪಟಿವಿಜ್ಝತಿ। ಬಲಾನಿ ಸಮೋಧಾನೇತಿ… ಬೋಜ್ಝಙ್ಗೇ ಸಮೋಧಾನೇತಿ… ಮಗ್ಗಂ ಸಮೋಧಾನೇತಿ… ಧಮ್ಮೇ ಸಮೋಧಾನೇತಿ ಗೋಚರಞ್ಚ ಪಜಾನಾತಿ ಸಮತ್ಥಞ್ಚ ಪಟಿವಿಜ್ಝತಿ।>
      text <ಇನ್ದ್ರಿಯಾನಿ ಸಮೋಧಾನೇತೀತಿ ಕಥಂ ಇನ್ದ್ರಿಯಾನಿ ಸಮೋಧಾನೇತಿ॥ ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ಸಮೋಧಾನೇತಿ…ಪೇ॰… ತೇನ ವುಚ್ಚತಿ ಸಮತ್ಥಞ್ಚ ಪಟಿವಿಜ್ಝತೀತಿ।>
      text <ಅಟ್ಠ ಅನುಪಸ್ಸನೇ ಞಾಣಾನಿ ಅಟ್ಠ ಚ ಉಪಟ್ಠಾನಾನುಸ್ಸತಿಯೋ ಚತ್ತಾರಿ ಸುತ್ತನ್ತಿಕವತ್ಥೂನಿ ಧಮ್ಮೇಸು ಧಮ್ಮಾನುಪಸ್ಸನಾಯ। ಇಮಾನಿ ಬಾತ್ತಿಂಸ ಸತೋಕಾರಿಸ್ಸ ಞಾಣಾನಿ।>
      stand <ಸತೋಕಾರಿಞಾಣನಿದ್ದೇಸೋ ಪಞ್ಚಮೋ।>
    text <೬॥ ಞಾಣರಾಸಿಛಕ್ಕನಿದ್ದೇಸೋ>
      text <೧೮೩>, <ಕತಮಾನಿ ಚತುವೀಸತಿ ಸಮಾಧಿವಸೇನ ಞಾಣಾನಿ॥ ದೀಘಂ ಅಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ। ದೀಘಂ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ…ಪೇ॰… ವಿಮೋಚಯಂ ಚಿತ್ತಂ ಅಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ। ವಿಮೋಚಯಂ ಚಿತ್ತಂ ಪಸ್ಸಾಸವಸೇನ ಚಿತ್ತಸ್ಸ ಏಕಗ್ಗತಾ ಅವಿಕ್ಖೇಪೋ ಸಮಾಧಿ। ಇಮಾನಿ ಚತುವೀಸತಿ ಸಮಾಧಿವಸೇನ ಞಾಣಾನಿ।>
      text <ಕತಮಾನಿ ದ್ವೇಸತ್ತತಿ ವಿಪಸ್ಸನಾವಸೇನ ಞಾಣಾನಿ॥ ದೀಘಂ ಅಸ್ಸಾಸಂ ಅನಿಚ್ಚತೋ ಅನುಪಸ್ಸನಟ್ಠೇನ ವಿಪಸ್ಸನಾ। ದುಕ್ಖತೋ ಅನುಪಸ್ಸನಟ್ಠೇನ ವಿಪಸ್ಸನಾ। ಅನತ್ತತೋ ಅನುಪಸ್ಸನಟ್ಠೇನ ವಿಪಸ್ಸನಾ। ದೀಘಂ ಪಸ್ಸಾಸಂ ಅನಿಚ್ಚತೋ ಅನುಪಸ್ಸನಟ್ಠೇನ ವಿಪಸ್ಸನಾ। ದುಕ್ಖತೋ ಅನುಪಸ್ಸನಟ್ಠೇನ ವಿಪಸ್ಸನಾ। ಅನತ್ತತೋ ಅನುಪಸ್ಸನಟ್ಠೇನ ವಿಪಸ್ಸನಾ…ಪೇ॰… ವಿಮೋಚಯಂ ಚಿತ್ತಂ ಅಸ್ಸಾಸಂ। ವಿಮೋಚಯಂ ಚಿತ್ತಂ ಪಸ್ಸಾಸಂ ಅನಿಚ್ಚತೋ ಅನುಪಸ್ಸನಟ್ಠೇನ ವಿಪಸ್ಸನಾ। ದುಕ್ಖತೋ ಅನುಪಸ್ಸನಟ್ಠೇನ ವಿಪಸ್ಸನಾ। ಅನತ್ತತೋ ಅನುಪಸ್ಸನಟ್ಠೇನ ವಿಪಸ್ಸನಾ। ಇಮಾನಿ ದ್ವೇಸತ್ತತಿ ವಿಪಸ್ಸನಾವಸೇನ ಞಾಣಾನಿ।>
      text <ಕತಮಾನಿ ಅಟ್ಠ ನಿಬ್ಬಿದಾಞಾಣಾನಿ॥ ಅನಿಚ್ಚಾನುಪಸ್ಸೀ ಅಸ್ಸಾಸಂ ಯಥಾಭೂತಂ ಜಾನಾತಿ ಪಸ್ಸತೀತಿ ನಿಬ್ಬಿದಾಞಾಣಂ। ಅನಿಚ್ಚಾನುಪಸ್ಸೀ ಪಸ್ಸಾಸಂ ಯಥಾಭೂತಂ ಜಾನಾತಿ ಪಸ್ಸತೀತಿ ನಿಬ್ಬಿದಾಞಾಣಂ…ಪೇ॰… ಪಟಿನಿಸ್ಸಗ್ಗಾನುಪಸ್ಸೀ ಅಸ್ಸಾಸಂ ಯಥಾಭೂತಂ ಜಾನಾತಿ ಪಸ್ಸತೀತಿ ನಿಬ್ಬಿದಾಞಾಣಂ। ಪಟಿನಿಸ್ಸಗ್ಗಾನುಪಸ್ಸೀ ಪಸ್ಸಾಸಂ ಯಥಾಭೂತಂ ಜಾನಾತಿ ಪಸ್ಸತೀತಿ ನಿಬ್ಬಿದಾಞಾಣಂ। ಇಮಾನಿ ಅಟ್ಠ ನಿಬ್ಬಿದಾಞಾಣಾನಿ।>
      text <ಕತಮಾನಿ ಅಟ್ಠ ನಿಬ್ಬಿದಾನುಲೋಮೇ ಞಾಣಾನಿ॥ ಅನಿಚ್ಚಾನುಪಸ್ಸೀ ಅಸ್ಸಾಸಂ ಭಯತುಪಟ್ಠಾನೇ ಪಞ್ಞಾ ನಿಬ್ಬಿದಾನುಲೋಮೇ ಞಾಣಂ। ಅನಿಚ್ಚಾನುಪಸ್ಸೀ ಪಸ್ಸಾಸಂ ಭಯತುಪಟ್ಠಾನೇ ಪಞ್ಞಾ ನಿಬ್ಬಿದಾನುಲೋಮೇ ಞಾಣಂ…ಪೇ॰… ಪಟಿನಿಸ್ಸಗ್ಗಾನುಪಸ್ಸೀ ಅಸ್ಸಾಸಂ ಭಯತುಪಟ್ಠಾನೇ ಪಞ್ಞಾ ನಿಬ್ಬಿದಾನುಲೋಮೇ ಞಾಣಂ। ಪಟಿನಿಸ್ಸಗ್ಗಾನುಪಸ್ಸೀ ಪಸ್ಸಾಸಂ ಭಯತುಪಟ್ಠಾನೇ ಪಞ್ಞಾ ನಿಬ್ಬಿದಾನುಲೋಮೇ ಞಾಣಂ ಇಮಾನಿ ಅಟ್ಠ ನಿಬ್ಬಿದಾನುಲೋಮೇ ಞಾಣಾನಿ।>
      text <ಕತಮಾನಿ ಅಟ್ಠ ನಿಬ್ಬಿದಾಪಟಿಪ್ಪಸ್ಸದ್ಧಿಞಾಣಾನಿ॥ ಅನಿಚ್ಚಾನುಪಸ್ಸೀ ಅಸ್ಸಾಸಂ ಪಟಿಸಙ್ಖಾ ಸನ್ತಿಟ್ಠನಾ ಪಞ್ಞಾ ನಿಬ್ಬಿದಾಪಟಿಪ್ಪಸ್ಸದ್ಧಿಞಾಣಂ। ಅನಿಚ್ಚಾನುಪಸ್ಸೀ ಪಸ್ಸಾಸಂ ಪಟಿಸಙ್ಖಾ ಸನ್ತಿಟ್ಠನಾ ಪಞ್ಞಾ ನಿಬ್ಬಿದಾಪಟಿಪ್ಪಸ್ಸದ್ಧಿಞಾಣಂ…ಪೇ॰… ಪಟಿನಿಸ್ಸಗ್ಗಾನುಪಸ್ಸೀ ಅಸ್ಸಾಸಂ ಪಟಿಸಙ್ಖಾ ಸನ್ತಿಟ್ಠನಾ ಪಞ್ಞಾ ನಿಬ್ಬಿದಾಪಟಿಪ್ಪಸ್ಸದ್ಧಿಞಾಣಂ। ಪಟಿನಿಸ್ಸಗ್ಗಾನುಪಸ್ಸೀ ಪಸ್ಸಾಸಂ ಪಟಿಸಙ್ಖಾ ಸನ್ತಿಟ್ಠನಾ ಪಞ್ಞಾ ನಿಬ್ಬಿದಾಪಟಿಪ್ಪಸ್ಸದ್ಧಿಞಾಣಂ ಇಮಾನಿ ಅಟ್ಠ ನಿಬ್ಬಿದಾಪಟಿಪ್ಪಸ್ಸದ್ಧಿಞಾಣಾನಿ।>
      text <ಕತಮಾನಿ ಏಕವೀಸತಿ ವಿಮುತ್ತಿಸುಖೇ ಞಾಣಾನಿ॥ ಸೋತಾಪತ್ತಿಮಗ್ಗೇನ ಸಕ್ಕಾಯದಿಟ್ಠಿಯಾ ಪಹೀನತ್ತಾ ಸಮುಚ್ಛಿನ್ನತ್ತಾ ಉಪ್ಪಜ್ಜತಿ ವಿಮುತ್ತಿಸುಖೇ ಞಾಣಂ। ವಿಚಿಕಿಚ್ಛಾಯ ಪಹೀನತ್ತಾ ಸಮುಚ್ಛಿನ್ನತ್ತಾ ಉಪ್ಪಜ್ಜತಿ ವಿಮುತ್ತಿಸುಖೇ ಞಾಣಂ। ಸೀಲಬ್ಬತಪರಾಮಾಸಸ್ಸ…ಪೇ॰… ದಿಟ್ಠಾನುಸಯಸ್ಸ। ವಿಚಿಕಿಚ್ಛಾನುಸಯಸ್ಸ ಪಹೀನತ್ತಾ ಸಮುಚ್ಛಿನ್ನತ್ತಾ ಉಪ್ಪಜ್ಜತಿ ವಿಮುತ್ತಿಸುಖೇ ಞಾಣಂ। ಸಕದಾಗಾಮಿಮಗ್ಗೇನ ಓಳಾರಿಕಸ್ಸ। ಕಾಮರಾಗಸಞ್ಞೋಜನಸ್ಸ…ಪೇ॰… ಪಟಿಘಸಞ್ಞೋಜನಸ್ಸ। ಓಳಾರಿಕಸ್ಸ ಕಾಮರಾಗಾನುಸಯಸ್ಸ। ಪಟಿಘಾನುಸಯಸ್ಸ ಪಹೀನತ್ತಾ ಸಮುಚ್ಛಿನ್ನತ್ತಾ ಉಪ್ಪಜ್ಜತಿ ವಿಮುತ್ತಿಸುಖೇ ಞಾಣಂ। ಅನಾಗಾಮಿಮಗ್ಗೇನ ಅನುಸಹಗತಸ್ಸ ಕಾಮರಾಗಸಞ್ಞೋಜನಸ್ಸ…ಪೇ॰… ಪಟಿಘಸಞ್ಞೋಜನಸ್ಸ। ಅನುಸಹಗತಸ್ಸ ಕಾಮರಾಗಾನುಸಯಸ್ಸ। ಪಟಿಘಾನುಸಯಸ್ಸ ಪಹೀನತ್ತಾ ಸಮುಚ್ಛಿನ್ನತ್ತಾ ಉಪ್ಪಜ್ಜತಿ ವಿಮುತ್ತಿಸುಖೇ ಞಾಣಂ। ಅರಹತ್ತಮಗ್ಗೇನ। ರೂಪರಾಗಸ್ಸ…ಪೇ॰… ಅರೂಪರಾಗಸ್ಸ। ಮಾನಸ್ಸ। ಉದ್ಧಚ್ಚಸ್ಸ। ಅವಿಜ್ಜಾಯ। ಮಾನಾನುಸಯಸ್ಸ। ಭವರಾಗಾನುಸಯಸ್ಸ। ಅವಿಜ್ಜಾನುಸಯಸ್ಸ ಪಹೀನತ್ತಾ ಸಮುಚ್ಛಿನ್ನತ್ತಾ ಉಪ್ಪಜ್ಜತಿ ವಿಮುತ್ತಿಸುಖೇ ಞಾಣಂ। ಇಮಾನಿ ಏಕವೀಸತಿ ವಿಮುತ್ತಿಸುಖೇ ಞಾಣಾನಿ। ಸೋಳಸವತ್ಥುಕಂ ಆನಾಪಾನಸ್ಸತಿಸಮಾಧಿಂ ಭಾವಯತೋ ಸಮಧಿಕಾನಿ ಇಮಾನಿ ದ್ವೇ ಞಾಣಸತಾನಿ ಉಪ್ಪಜ್ಜನ್ತಿ।>
      stand <ಞಾಣರಾಸಿಛಕ್ಕನಿದ್ದೇಸೋ ಛಟ್ಠೋ।>
      stand <ಆನಾಪಾನಸ್ಸತಿಕಥಾ ನಿಟ್ಠಿತಾ।>
  text <೪॥ ಇನ್ದ್ರಿಯಕಥಾ>
    text <೧॥ ಪಠಮಸುತ್ತನ್ತನಿದ್ದೇಸೋ>
      text <೧೮೪>, <ಏವಂ ಮೇ ಸುತಂ ಏಕಂ ಸಮಯಂ ಭಗವಾ ಸಾವತ್ಥಿಯಂ ವಿಹರತಿ ಜೇತವನೇ ಅನಾಥಪಿಣ್ಡಿಕಸ್ಸ ಆರಾಮೇ। ತತ್ರ ಖೋ ಭಗವಾ ಭಿಕ್ಖೂ ಆಮನ್ತೇಸಿ ಭಿಕ್ಖವೋತಿ। ಭದನ್ತೇತಿ ತೇ ಭಿಕ್ಖೂ ಭಗವತೋ ಪಚ್ಚಸ್ಸೋಸುಂ। ಭಗವಾ ಏತದವೋಚ>
      text <ಪಞ್ಚಿಮಾನಿ। ಭಿಕ್ಖವೇ। ಇನ್ದ್ರಿಯಾನಿ। ಕತಮಾನಿ ಪಞ್ಚ॥ ಸದ್ಧಿನ್ದ್ರಿಯಂ। ವೀರಿಯಿನ್ದ್ರಿಯಂ। ಸತಿನ್ದ್ರಿಯಂ। ಸಮಾಧಿನ್ದ್ರಿಯಂ। ಪಞ್ಞಿನ್ದ್ರಿಯಂ ಇಮಾನಿ ಖೋ। ಭಿಕ್ಖವೇ। ಪಞ್ಚಿನ್ದ್ರಿಯಾನಿ।>
      text <೧೮೫>, <ಇಮಾನಿ ಪಞ್ಚಿನ್ದ್ರಿಯಾನಿ ಕತಿಹಾಕಾರೇಹಿ ವಿಸುಜ್ಝನ್ತಿ॥ ಇಮಾನಿ ಪಞ್ಚಿನ್ದ್ರಿಯಾನಿ ಪನ್ನರಸಹಿ ಆಕಾರೇಹಿ ವಿಸುಜ್ಝನ್ತಿ। ಅಸ್ಸದ್ಧೇ ಪುಗ್ಗಲೇ ಪರಿವಜ್ಜಯತೋ। ಸದ್ಧೇ ಪುಗ್ಗಲೇ ಸೇವತೋ ಭಜತೋ ಪಯಿರುಪಾಸತೋ। ಪಸಾದನೀಯೇ ಸುತ್ತನ್ತೇ ಪಚ್ಚವೇಕ್ಖತೋ ಇಮೇಹಿ ತೀಹಾಕಾರೇಹಿ ಸದ್ಧಿನ್ದ್ರಿಯಂ ವಿಸುಜ್ಝತಿ। ಕುಸೀತೇ ಪುಗ್ಗಲೇ ಪರಿವಜ್ಜಯತೋ। ಆರದ್ಧವೀರಿಯೇ ಪುಗ್ಗಲೇ ಸೇವತೋ ಭಜತೋ ಪಯಿರುಪಾಸತೋ। ಸಮ್ಮಪ್ಪಧಾನೇ ಪಚ್ಚವೇಕ್ಖತೋ ಇಮೇಹಿ ತೀಹಾಕಾರೇಹಿ ವೀರಿಯಿನ್ದ್ರಿಯಂ ವಿಸುಜ್ಝತಿ। ಮುಟ್ಠಸ್ಸತೀ ಪುಗ್ಗಲೇ ಪರಿವಜ್ಜಯತೋ। ಉಪಟ್ಠಿತಸ್ಸತೀ ಪುಗ್ಗಲೇ ಸೇವತೋ ಭಜತೋ ಪಯಿರುಪಾಸತೋ। ಸತಿಪಟ್ಠಾನೇ ಪಚ್ಚವೇಕ್ಖತೋ ಇಮೇಹಿ ತೀಹಾಕಾರೇಹಿ ಸತಿನ್ದ್ರಿಯಂ ವಿಸುಜ್ಝತಿ। ಅಸಮಾಹಿತೇ ಪುಗ್ಗಲೇ ಪರಿವಜ್ಜಯತೋ। ಸಮಾಹಿತೇ ಪುಗ್ಗಲೇ ಸೇವತೋ ಭಜತೋ ಪಯಿರುಪಾಸತೋ। ಝಾನವಿಮೋಕ್ಖೇ ಪಚ್ಚವೇಕ್ಖತೋ ಇಮೇಹಿ ತೀಹಾಕಾರೇಹಿ ಸಮಾಧಿನ್ದ್ರಿಯಂ ವಿಸುಜ್ಝತಿ। ದುಪ್ಪಞ್ಞೇ ಪುಗ್ಗಲೇ ಪರಿವಜ್ಜಯತೋ। ಪಞ್ಞವನ್ತೇ ಪುಗ್ಗಲೇ ಸೇವತೋ ಭಜತೋ ಪಯಿರುಪಾಸತೋ। ಗಮ್ಭೀರಞಾಣಚರಿಯಂ ಪಚ್ಚವೇಕ್ಖತೋ ಇಮೇಹಿ ತೀಹಾಕಾರೇಹಿ ಪಞ್ಞಿನ್ದ್ರಿಯಂ ವಿಸುಜ್ಝತಿ। ಇತಿ ಇಮೇ ಪಞ್ಚ ಪುಗ್ಗಲೇ ಪರಿವಜ್ಜಯತೋ। ಪಞ್ಚ ಪುಗ್ಗಲೇ ಸೇವತೋ ಭಜತೋ ಪಯಿರುಪಾಸತೋ। ಪಞ್ಚ ಸುತ್ತನ್ತಕ್ಖನ್ಧೇ ಪಚ್ಚವೇಕ್ಖತೋ ಇಮೇಹಿ ಪನ್ನರಸಹಿ ಆಕಾರೇಹಿ ಇಮಾನಿ ಪಞ್ಚಿನ್ದ್ರಿಯಾನಿ ವಿಸುಜ್ಝನ್ತಿ।>
      text <ಕತಿಹಾಕಾರೇಹಿ ಪಞ್ಚಿನ್ದ್ರಿಯಾನಿ ಭಾವಿಯನ್ತಿ। ಕತಿಹಾಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಭಾವನಾ ಹೋತಿ॥ ದಸಹಾಕಾರೇಹಿ ಪಞ್ಚಿನ್ದ್ರಿಯಾನಿ ಭಾವಿಯನ್ತಿ। ದಸಹಾಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಭಾವನಾ ಹೋತಿ। ಅಸ್ಸದ್ಧಿಯಂ ಪಜಹನ್ತೋ ಸದ್ಧಿನ್ದ್ರಿಯಂ ಭಾವೇತಿ। ಸದ್ಧಿನ್ದ್ರಿಯಂ ಭಾವೇನ್ತೋ ಅಸ್ಸದ್ಧಿಯಂ ಪಜಹತಿ। ಕೋಸಜ್ಜಂ ಪಜಹನ್ತೋ ವೀರಿಯಿನ್ದ್ರಿಯಂ ಭಾವೇತಿ। ವೀರಿಯಿನ್ದ್ರಿಯಂ ಭಾವೇನ್ತೋ ಕೋಸಜ್ಜಂ ಪಜಹತಿ। ಪಮಾದಂ ಪಜಹನ್ತೋ ಸತಿನ್ದ್ರಿಯಂ ಭಾವೇತಿ। ಸತಿನ್ದ್ರಿಯಂ ಭಾವೇನ್ತೋ ಪಮಾದಂ ಪಜಹತಿ। ಉದ್ಧಚ್ಚಂ ಪಜಹನ್ತೋ ಸಮಾಧಿನ್ದ್ರಿಯಂ ಭಾವೇತಿ। ಸಮಾಧಿನ್ದ್ರಿಯಂ ಭಾವೇನ್ತೋ ಉದ್ಧಚ್ಚಂ ಪಜಹತಿ। ಅವಿಜ್ಜಂ ಪಜಹನ್ತೋ ಪಞ್ಞಿನ್ದ್ರಿಯಂ ಭಾವೇತಿ। ಪಞ್ಞಿನ್ದ್ರಿಯಂ ಭಾವೇನ್ತೋ ಅವಿಜ್ಜಂ ಪಜಹತಿ। ಇಮೇಹಿ ದಸಹಾಕಾರೇಹಿ ಪಞ್ಚಿನ್ದ್ರಿಯಾನಿ ಭಾವಿಯನ್ತಿ। ಇಮೇಹಿ ದಸಹಾಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಭಾವನಾ ಹೋತಿ।>
      text <ಕತಿಹಾಕಾರೇಹಿ ಪಞ್ಚಿನ್ದ್ರಿಯಾನಿ ಭಾವಿತಾನಿ ಹೋನ್ತಿ ಸುಭಾವಿತಾನಿ॥ ದಸಹಾಕಾರೇಹಿ ಪಞ್ಚಿನ್ದ್ರಿಯಾನಿ ಭಾವಿತಾನಿ ಹೋನ್ತಿ ಸುಭಾವಿತಾನಿ। ಅಸ್ಸದ್ಧಿಯಸ್ಸ ಪಹೀನತ್ತಾ ಸುಪ್ಪಹೀನತ್ತಾ ಸದ್ಧಿನ್ದ್ರಿಯಂ ಭಾವಿತಂ ಹೋತಿ ಸುಭಾವಿತಂ। ಸದ್ಧಿನ್ದ್ರಿಯಸ್ಸ ಭಾವಿತತ್ತಾ ಸುಭಾವಿತತ್ತಾ ಅಸ್ಸದ್ಧಿಯಂ ಪಹೀನಂ ಹೋತಿ ಸುಪ್ಪಹೀನಂ। ಕೋಸಜ್ಜಸ್ಸ ಪಹೀನತ್ತಾ ಸುಪ್ಪಹೀನತ್ತಾ ವೀರಿಯಿನ್ದ್ರಿಯಂ ಭಾವಿತಂ ಹೋತಿ ಸುಭಾವಿತಂ। ವೀರಿಯಿನ್ದ್ರಿಯಸ್ಸ ಭಾವಿತತ್ತಾ ಸುಭಾವಿತತ್ತಾ ಕೋಸಜ್ಜಂ ಪಹೀನಂ ಹೋತಿ ಸುಪ್ಪಹೀನಂ। ಪಮಾದಸ್ಸ ಪಹೀನತ್ತಾ ಸುಪ್ಪಹೀನತ್ತಾ ಸತಿನ್ದ್ರಿಯಂ ಭಾವಿತಂ ಹೋತಿ ಸುಭಾವಿತಂ। ಸತಿನ್ದ್ರಿಯಸ್ಸ ಭಾವಿತತ್ತಾ ಸುಭಾವಿತತ್ತಾ ಪಮಾದೋ ಪಹೀನೋ ಹೋತಿ ಸುಪ್ಪಹೀನೋ। ಉದ್ಧಚ್ಚಸ್ಸ ಪಹೀನತ್ತಾ ಸುಪ್ಪಹೀನತ್ತಾ ಸಮಾಧಿನ್ದ್ರಿಯಂ ಭಾವಿತಂ ಹೋತಿ ಸುಭಾವಿತಂ। ಸಮಾಧಿನ್ದ್ರಿಯಸ್ಸ ಭಾವಿತತ್ತಾ ಸುಭಾವಿತತ್ತಾ ಉದ್ಧಚ್ಚಂ ಪಹೀನಂ ಹೋತಿ ಸುಪ್ಪಹೀನಂ। ಅವಿಜ್ಜಾಯ ಪಹೀನತ್ತಾ ಪಞ್ಞಿನ್ದ್ರಿಯಂ ಭಾವಿತಂ ಹೋತಿ ಸುಭಾವಿತಂ। ಪಞ್ಞಿನ್ದ್ರಿಯಸ್ಸ ಭಾವಿತತ್ತಾ ಸುಭಾವಿತತ್ತಾ ಅವಿಜ್ಜಾ ಪಹೀನಾ ಹೋತಿ ಸುಪ್ಪಹೀನಾ। ಇಮೇಹಿ ದಸಹಾಕಾರೇಹಿ ಪಞ್ಚಿನ್ದ್ರಿಯಾನಿ ಭಾವಿತಾನಿ ಹೋನ್ತಿ ಸುಭಾವಿತಾನಿ।>
      text <೧೮೬>, <ಕತಿಹಾಕಾರೇಹಿ ಪಞ್ಚಿನ್ದ್ರಿಯಾನಿ ಭಾವಿಯನ್ತಿ। ಕತಿಹಾಕಾರೇಹಿ ಪಞ್ಚಿನ್ದ್ರಿಯಾನಿ ಭಾವಿತಾನಿ ಚೇವ ಹೋನ್ತಿ ಸುಭಾವಿತಾನಿ ಚ ಪಟಿಪ್ಪಸ್ಸದ್ಧಾನಿ ಚ ಸುಪ್ಪಟಿಪ್ಪಸ್ಸದ್ಧಾನಿ ಚ॥ ಚತೂಹಾಕಾರೇಹಿ ಪಞ್ಚಿನ್ದ್ರಿಯಾನಿ ಭಾವಿಯನ್ತಿ ಚತೂಹಾಕಾರೇಹಿ ಪಞ್ಚಿನ್ದ್ರಿಯಾನಿ ಭಾವಿತಾನಿ ಚೇವ ಹೋನ್ತಿ ಸುಭಾವಿತಾನಿ ಚ ಪಟಿಪ್ಪಸ್ಸದ್ಧಾನಿ ಚ ಸುಪ್ಪಟಿಪ್ಪಸ್ಸದ್ಧಾನಿ ಚ। ಸೋತಾಪತ್ತಿಮಗ್ಗಕ್ಖಣೇ ಪಞ್ಚಿನ್ದ್ರಿಯಾನಿ ಭಾವಿಯನ್ತಿ। ಸೋತಾಪತ್ತಿಫಲಕ್ಖಣೇ ಪಞ್ಚಿನ್ದ್ರಿಯಾನಿ ಭಾವಿತಾನಿ ಚೇವ ಹೋನ್ತಿ ಸುಭಾವಿತಾನಿ ಚ ಪಟಿಪ್ಪಸ್ಸದ್ಧಾನಿ ಚ ಸುಪ್ಪಟಿಪ್ಪಸ್ಸದ್ಧಾನಿ ಚ। ಸಕದಾಗಾಮಿಮಗ್ಗಕ್ಖಣೇ ಪಞ್ಚಿನ್ದ್ರಿಯಾನಿ ಭಾವಿಯನ್ತಿ। ಸಕದಾಗಾಮಿಫಲಕ್ಖಣೇ ಪಞ್ಚಿನ್ದ್ರಿಯಾನಿ ಭಾವಿತಾನಿ ಚೇವ ಹೋನ್ತಿ ಸುಭಾವಿತಾನಿ ಚ ಪಟಿಪ್ಪಸ್ಸದ್ಧಾನಿ ಚ ಸುಪ್ಪಟಿಪ್ಪಸ್ಸದ್ಧಾನಿ ಚ। ಅನಾಗಾಮಿಮಗ್ಗಕ್ಖಣೇ ಪಞ್ಚಿನ್ದ್ರಿಯಾನಿ ಭಾವಿಯನ್ತಿ। ಅನಾಗಾಮಿಫಲಕ್ಖಣೇ ಪಞ್ಚಿನ್ದ್ರಿಯಾನಿ ಭಾವಿತಾನಿ ಚೇವ ಹೋನ್ತಿ ಸುಭಾವಿತಾನಿ ಚ ಪಟಿಪ್ಪಸ್ಸದ್ಧಾನಿ ಚ ಸುಪ್ಪಟಿಪ್ಪಸ್ಸದ್ಧಾನಿ ಚ। ಅರಹತ್ತಮಗ್ಗಕ್ಖಣೇ ಪಞ್ಚಿನ್ದ್ರಿಯಾನಿ ಭಾವಿಯನ್ತಿ। ಅರಹತ್ತಫಲಕ್ಖಣೇ ಪಞ್ಚಿನ್ದ್ರಿಯಾನಿ ಭಾವಿತಾನಿ ಚೇವ ಹೋನ್ತಿ ಸುಭಾವಿತಾನಿ ಚ ಪಟಿಪ್ಪಸ್ಸದ್ಧಾನಿ ಚ ಸುಪ್ಪಟಿಪ್ಪಸ್ಸದ್ಧಾನಿ ಚ। ಇತಿ ಚತಸ್ಸೋ ಮಗ್ಗವಿಸುದ್ಧಿಯೋ। ಚತಸ್ಸೋ ಫಲವಿಸುದ್ಧಿಯೋ। ಚತಸ್ಸೋ ಸಮುಚ್ಛೇದವಿಸುದ್ಧಿಯೋ। ಚತಸ್ಸೋ ಪಟಿಪ್ಪಸ್ಸದ್ಧಿವಿಸುದ್ಧಿಯೋ। ಇಮೇಹಿ ಚತೂಹಾಕಾರೇಹಿ ಪಞ್ಚಿನ್ದ್ರಿಯಾನಿ ಭಾವಿಯನ್ತಿ। ಇಮೇಹಿ ಚತೂಹಾಕಾರೇಹಿ ಪಞ್ಚಿನ್ದ್ರಿಯಾನಿ ಭಾವಿತಾನಿ ಚೇವ ಹೋನ್ತಿ ಸುಭಾವಿತಾನಿ ಚ ಪಟಿಪ್ಪಸ್ಸದ್ಧಾನಿ ಚ ಸುಪ್ಪಟಿಪ್ಪಸ್ಸದ್ಧಾನಿ ಚ।>
      text <ಕತಿನಂ ಪುಗ್ಗಲಾನಂ ಇನ್ದ್ರಿಯಭಾವನಾ। ಕತಿ ಪುಗ್ಗಲಾ ಭಾವಿತಿನ್ದ್ರಿಯಾ॥ ಅಟ್ಠನ್ನಂ ಪುಗ್ಗಲಾನಂ ಇನ್ದ್ರಿಯಭಾವನಾ। ತಯೋ ಪುಗ್ಗಲಾ ಭಾವಿತಿನ್ದ್ರಿಯಾ। ಕತಮೇಸಂ ಅಟ್ಠನ್ನಂ ಪುಗ್ಗಲಾನಂ ಇನ್ದ್ರಿಯಭಾವನಾ॥ ಸತ್ತನ್ನಞ್ಚ ಸೇಕ್ಖಾನಂ। ಪುಥುಜ್ಜನಕಲ್ಯಾಣಕಸ್ಸ ಚ ಇಮೇಸಂ ಅಟ್ಠನ್ನಂ ಪುಗ್ಗಲಾನಂ ಇನ್ದ್ರಿಯಭಾವನಾ। ಕತಮೇ ತಯೋ ಪುಗ್ಗಲಾ ಭಾವಿತಿನ್ದ್ರಿಯಾ॥ ಸವನೇನ ಬುದ್ಧೋ ತಥಾಗತಸ್ಸ ಸಾವಕೋ ಖೀಣಾಸವೋ ಭಾವಿತಿನ್ದ್ರಿಯೋ। ಸಯಂ ಭೂತಟ್ಠೇನ ಪಚ್ಚೇಕಸಮ್ಬುದ್ಧೋ ಭಾವಿತಿನ್ದ್ರಿಯೋ। ಅಪ್ಪಮೇಯ್ಯಟ್ಠೇನ ತಥಾಗತೋ ಅರಹಂ ಸಮ್ಮಾಸಮ್ಬುದ್ಧೋ ಭಾವಿತಿನ್ದ್ರಿಯೋ ಇಮೇ ತಯೋ ಪುಗ್ಗಲಾ ಭಾವಿತಿನ್ದ್ರಿಯಾ। ಇತಿ ಇಮೇಸಂ ಅಟ್ಠನ್ನಂ ಪುಗ್ಗಲಾನಂ ಇನ್ದ್ರಿಯಭಾವನಾ। ಇಮೇ ತಯೋ ಪುಗ್ಗಲಾ ಭಾವಿತಿನ್ದ್ರಿಯಾ।>
      stand <ಸುತ್ತನ್ತನಿದ್ದೇಸೋ ಪಠಮೋ।>
    text <೨॥ ದುತಿಯಸುತ್ತನ್ತನಿದ್ದೇಸೋ>
      text <೧೮೭>, <ಸಾವತ್ಥಿನಿದಾನಂ। ಪಞ್ಚಿಮಾನಿ। ಭಿಕ್ಖವೇ। ಇನ್ದ್ರಿಯಾನಿ। ಕತಮಾನಿ ಪಞ್ಚ॥ ಸದ್ಧಿನ್ದ್ರಿಯಂ। ವೀರಿಯಿನ್ದ್ರಿಯಂ। ಸತಿನ್ದ್ರಿಯಂ। ಸಮಾಧಿನ್ದ್ರಿಯಂ। ಪಞ್ಞಿನ್ದ್ರಿಯಂ। ಯೇ ಹಿ ಕೇಚಿ। ಭಿಕ್ಖವೇ। ಸಮಣಾ ವಾ ಬ್ರಾಹ್ಮಣಾ ವಾ ಇಮೇಸಂ ಪಞ್ಚನ್ನಂ ಇನ್ದ್ರಿಯಾನಂ ಸಮುದಯಞ್ಚ ಅತ್ಥಙ್ಗಮಞ್ಚ ಅಸ್ಸಾದಞ್ಚ ಆದೀನವಞ್ಚ ನಿಸ್ಸರಣಞ್ಚ ಯಥಾಭೂತಂ ನಪ್ಪಜಾನನ್ತಿ। ನ ಮೇ ತೇ। ಭಿಕ್ಖವೇ। ಸಮಣಾ ವಾ ಬ್ರಾಹ್ಮಣಾ ವಾ ಸಮಣೇಸು ವಾ ಸಮಣಸಮ್ಮತಾ। ಬ್ರಾಹ್ಮಣೇಸು ವಾ ಬ್ರಾಹ್ಮಣಸಮ್ಮತಾ। ನ ಚ ಪನೇತೇ ಆಯಸ್ಮನ್ತಾ ಸಾಮಞ್ಞತ್ಥಂ ವಾ ಬ್ರಹ್ಮಞ್ಞತ್ಥಂ ವಾ ದಿಟ್ಠೇವ ಧಮ್ಮೇ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರನ್ತಿ। ಯೇ ಚ ಖೋ ಕೇಚಿ ಭಿಕ್ಖವೇ ಸಮಣಾ ವಾ ಬ್ರಾಹ್ಮಣಾ ವಾ ಇಮೇಸಂ ಪಞ್ಚನ್ನಂ ಇನ್ದ್ರಿಯಾನಂ ಸಮುದಯಞ್ಚ ಅತ್ಥಙ್ಗಮಞ್ಚ ಅಸ್ಸಾದಞ್ಚ ಆದೀನವಞ್ಚ ನಿಸ್ಸರಣಞ್ಚ ಯಥಾಭೂತಂ ಪಜಾನನ್ತಿ। ತೇ ಖೋ ಮೇ। ಭಿಕ್ಖವೇ। ಸಮಣಾ ವಾ ಬ್ರಾಹ್ಮಣಾ ವಾ ಸಮಣೇಸು ವಾ ಸಮಣಸಮ್ಮತಾ। ಬ್ರಾಹ್ಮಣೇಸು ವಾ ಬ್ರಾಹ್ಮಣಸಮ್ಮತಾ। ತೇ ಚ ಪನಾಯಸ್ಮನ್ತಾ ಸಾಮಞ್ಞತ್ಥಞ್ಚ ಬ್ರಹ್ಮಞ್ಞತ್ಥಞ್ಚ ದಿಟ್ಠೇವ ಧಮ್ಮೇ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಉಪಸಮ್ಪಜ್ಜ ವಿಹರನ್ತೀತಿ।>
      text <೧೮೮>, <ಕತಿಹಾಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಸಮುದಯೋ ಹೋತಿ। ಕತಿಹಾಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಸಮುದಯಂ ಪಜಾನಾತಿ॥ ಕತಿಹಾಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಅತ್ಥಙ್ಗಮೋ ಹೋತಿ। ಕತಿಹಾಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಅತ್ಥಙ್ಗಮಂ ಪಜಾನಾತಿ॥ ಕತಿಹಾಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಅಸ್ಸಾದೋ ಹೋತಿ। ಕತಿಹಾಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಅಸ್ಸಾದಂ ಪಜಾನಾತಿ॥ ಕತಿಹಾಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಆದೀನವೋ ಹೋತಿ। ಕತಿಹಾಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಆದೀನವಂ ಪಜಾನಾತಿ॥ ಕತಿಹಾಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ನಿಸ್ಸರಣಂ ಹೋತಿ। ಕತಿಹಾಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ನಿಸ್ಸರಣಂ ಪಜಾನಾತಿ॥>
      text <ಚತ್ತಾರೀಸಾಯ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಸಮುದಯೋ ಹೋತಿ। ಚತ್ತಾರೀಸಾಯ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಸಮುದಯಂ ಪಜಾನಾತಿ। ಚತ್ತಾರೀಸಾಯ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಅತ್ಥಙ್ಗಮೋ ಹೋತಿ। ಚತ್ತಾರೀಸಾಯ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಅತ್ಥಙ್ಗಮಂ ಪಜಾನಾತಿ। ಪಞ್ಚವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಅಸ್ಸಾದೋ ಹೋತಿ। ಪಞ್ಚವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಅಸ್ಸಾದಂ ಪಜಾನಾತಿ। ಪಞ್ಚವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಆದೀನವೋ ಹೋತಿ। ಪಞ್ಚವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಆದೀನವಂ ಪಜಾನಾತಿ। ಅಸೀತಿಸತಂ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ನಿಸ್ಸರಣಂ ಹೋತಿ। ಅಸೀತಿಸತಂ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ನಿಸ್ಸರಣಂ ಪಜಾನಾತಿ।>
      text <ಕತಮೇಹಿ ಚತ್ತಾರೀಸಾಯ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಸಮುದಯೋ ಹೋತಿ। ಕತಮೇಹಿ ಚತ್ತಾರೀಸಾಯ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಸಮುದಯಂ ಪಜಾನಾತಿ॥ ಅಧಿಮೋಕ್ಖತ್ಥಾಯ ಆವಜ್ಜನಾಯ ಸಮುದಯೋ ಸದ್ಧಿನ್ದ್ರಿಯಸ್ಸ ಸಮುದಯೋ ಹೋತಿ। ಅಧಿಮೋಕ್ಖವಸೇನ ಛನ್ದಸ್ಸ ಸಮುದಯೋ ಸದ್ಧಿನ್ದ್ರಿಯಸ್ಸ ಸಮುದಯೋ ಹೋತಿ। ಅಧಿಮೋಕ್ಖವಸೇನ ಮನಸಿಕಾರಸ್ಸ ಸಮುದಯೋ ಸದ್ಧಿನ್ದ್ರಿಯಸ್ಸ ಸಮುದಯೋ ಹೋತಿ। ಸದ್ಧಿನ್ದ್ರಿಯಸ್ಸ ವಸೇನ ಏಕತ್ತುಪಟ್ಠಾನಂ ಸದ್ಧಿನ್ದ್ರಿಯಸ್ಸ ಸಮುದಯೋ ಹೋತಿ। ಪಗ್ಗಹತ್ಥಾಯ ಆವಜ್ಜನಾಯ ಸಮುದಯೋ ವೀರಿಯಿನ್ದ್ರಿಯಸ್ಸ ಸಮುದಯೋ ಹೋತಿ। ಪಗ್ಗಹವಸೇನ ಛನ್ದಸ್ಸ ಸಮುದಯೋ ವೀರಿಯಿನ್ದ್ರಿಯಸ್ಸ ಸಮುದಯೋ ಹೋತಿ। ಪಗ್ಗಹವಸೇನ ಮನಸಿಕಾರಸ್ಸ ಸಮುದಯೋ ವೀರಿಯಿನ್ದ್ರಿಯಸ್ಸ ಸಮುದಯೋ ಹೋತಿ। ವೀರಿಯಿನ್ದ್ರಿಯಸ್ಸ ವಸೇನ ಏಕತ್ತುಪಟ್ಠಾನಂ ವೀರಿಯಿನ್ದ್ರಿಯಸ್ಸ ಸಮುದಯೋ ಹೋತಿ। ಉಪಟ್ಠಾನತ್ಥಾಯ ಆವಜ್ಜನಾಯ ಸಮುದಯೋ ಸತಿನ್ದ್ರಿಯಸ್ಸ ಸಮುದಯೋ ಹೋತಿ। ಉಪಟ್ಠಾನವಸೇನ ಛನ್ದಸ್ಸ ಸಮುದಯೋ ಸತಿನ್ದ್ರಿಯಸ್ಸ ಸಮುದಯೋ ಹೋತಿ। ಉಪಟ್ಠಾನವಸೇನ ಮನಸಿಕಾರಸ್ಸ ಸಮುದಯೋ ಸತಿನ್ದ್ರಿಯಸ್ಸ ಸಮುದಯೋ ಹೋತಿ। ಸತಿನ್ದ್ರಿಯಸ್ಸ ವಸೇನ ಏಕತ್ತುಪಟ್ಠಾನಂ ಸತಿನ್ದ್ರಿಯಸ್ಸ ಸಮುದಯೋ ಹೋತಿ। ಅವಿಕ್ಖೇಪತ್ಥಾಯ ಆವಜ್ಜನಾಯ ಸಮುದಯೋ ಸಮಾಧಿನ್ದ್ರಿಯಸ್ಸ ಸಮುದಯೋ ಹೋತಿ। ಅವಿಕ್ಖೇಪವಸೇನ ಛನ್ದಸ್ಸ ಸಮುದಯೋ ಸಮಾಧಿನ್ದ್ರಿಯಸ್ಸ ಸಮುದಯೋ ಹೋತಿ। ಅವಿಕ್ಖೇಪವಸೇನ ಮನಸಿಕಾರಸ್ಸ ಸಮುದಯೋ ಸಮಾಧಿನ್ದ್ರಿಯಸ್ಸ ಸಮುದಯೋ ಹೋತಿ। ಸಮಾಧಿನ್ದ್ರಿಯಸ್ಸ ವಸೇನ ಏಕತ್ತುಪಟ್ಠಾನಂ ಸಮಾಧಿನ್ದ್ರಿಯಸ್ಸ ಸಮುದಯೋ ಹೋತಿ। ದಸ್ಸನತ್ಥಾಯ ಆವಜ್ಜನಾಯ ಸಮುದಯೋ ಪಞ್ಞಿನ್ದ್ರಿಯಸ್ಸ ಸಮುದಯೋ ಹೋತಿ। ದಸ್ಸನವಸೇನ ಛನ್ದಸ್ಸ ಸಮುದಯೋ ಪಞ್ಞಿನ್ದ್ರಿಯಸ್ಸ ಸಮುದಯೋ ಹೋತಿ। ದಸ್ಸನವಸೇನ ಮನಸಿಕಾರಸ್ಸ ಸಮುದಯೋ ಪಞ್ಞಿನ್ದ್ರಿಯಸ್ಸ ಸಮುದಯೋ ಹೋತಿ। ಪಞ್ಞಿನ್ದ್ರಿಯಸ್ಸ ವಸೇನ ಏಕತ್ತುಪಟ್ಠಾನಂ ಪಞ್ಞಿನ್ದ್ರಿಯಸ್ಸ ಸಮುದಯೋ ಹೋತಿ। ಅಧಿಮೋಕ್ಖತ್ಥಾಯ ಆವಜ್ಜನಾಯ ಸಮುದಯೋ ಸದ್ಧಿನ್ದ್ರಿಯಸ್ಸ ಸಮುದಯೋ ಹೋತಿ। ಪಗ್ಗಹತ್ಥಾಯ ಆವಜ್ಜನಾಯ ಸಮುದಯೋ ವೀರಿಯಿನ್ದ್ರಿಯಸ್ಸ ಸಮುದಯೋ ಹೋತಿ। ಉಪಟ್ಠಾನತ್ಥಾಯ ಆವಜ್ಜನಾಯ ಸಮುದಯೋ ಸತಿನ್ದ್ರಿಯಸ್ಸ ಸಮುದಯೋ ಹೋತಿ। ಅವಿಕ್ಖೇಪತ್ಥಾಯ ಆವಜ್ಜನಾಯ ಸಮುದಯೋ ಸಮಾಧಿನ್ದ್ರಿಯಸ್ಸ ಸಮುದಯೋ ಹೋತಿ। ದಸ್ಸನತ್ಥಾಯ ಆವಜ್ಜನಾಯ ಸಮುದಯೋ ಪಞ್ಞಿನ್ದ್ರಿಯಸ್ಸ ಸಮುದಯೋ ಹೋತಿ। ಅಧಿಮೋಕ್ಖವಸೇನ ಛನ್ದಸ್ಸ ಸಮುದಯೋ ಸದ್ಧಿನ್ದ್ರಿಯಸ್ಸ ಸಮುದಯೋ ಹೋತಿ। ಪಗ್ಗಹವಸೇನ ಛನ್ದಸ್ಸ ಸಮುದಯೋ ವೀರಿಯಿನ್ದ್ರಿಯಸ್ಸ ಸಮುದಯೋ ಹೋತಿ। ಉಪಟ್ಠಾನವಸೇನ ಛನ್ದಸ್ಸ ಸಮುದಯೋ ಸತಿನ್ದ್ರಿಯಸ್ಸ ಸಮುದಯೋ ಹೋತಿ। ಅವಿಕ್ಖೇಪವಸೇನ ಛನ್ದಸ್ಸ ಸಮುದಯೋ ಸಮಾಧಿನ್ದ್ರಿಯಸ್ಸ ಸಮುದಯೋ ಹೋತಿ। ದಸ್ಸನವಸೇನ ಛನ್ದಸ್ಸ ಸಮುದಯೋ ಪಞ್ಞಿನ್ದ್ರಿಯಸ್ಸ ಸಮುದಯೋ ಹೋತಿ। ಅಧಿಮೋಕ್ಖವಸೇನ ಮನಸಿಕಾರಸ್ಸ ಸಮುದಯೋ ಸದ್ಧಿನ್ದ್ರಿಯಸ್ಸ ಸಮುದಯೋ ಹೋತಿ। ಪಗ್ಗಹವಸೇನ ಮನಸಿಕಾರಸ್ಸ ಸಮುದಯೋ ವೀರಿಯಿನ್ದ್ರಿಯಸ್ಸ ಸಮುದಯೋ ಹೋತಿ। ಉಪಟ್ಠಾನವಸೇನ ಮನಸಿಕಾರಸ್ಸ ಸಮುದಯೋ ಸತಿನ್ದ್ರಿಯಸ್ಸ ಸಮುದಯೋ ಹೋತಿ। ಅವಿಕ್ಖೇಪವಸೇನ ಮನಸಿಕಾರಸ್ಸ ಸಮುದಯೋ ಸಮಾಧಿನ್ದ್ರಿಯಸ್ಸ ಸಮುದಯೋ ಹೋತಿ। ದಸ್ಸನವಸೇನ ಮನಸಿಕಾರಸ್ಸ ಸಮುದಯೋ ಪಞ್ಞಿನ್ದ್ರಿಯಸ್ಸ ಸಮುದಯೋ ಹೋತಿ। ಸದ್ಧಿನ್ದ್ರಿಯಸ್ಸ ವಸೇನ ಏಕತ್ತುಪಟ್ಠಾನಂ ಸದ್ಧಿನ್ದ್ರಿಯಸ್ಸ ಸಮುದಯೋ ಹೋತಿ ವೀರಿಯಿನ್ದ್ರಿಯಸ್ಸ ವಸೇನ ಏಕತ್ತುಪಟ್ಠಾನಂ ವೀರಿಯಿನ್ದ್ರಿಯಸ್ಸ ಸಮುದಯೋ ಹೋತಿ। ಸತಿನ್ದ್ರಿಯಸ್ಸ ವಸೇನ ಏಕತ್ತುಪಟ್ಠಾನಂ ಸತಿನ್ದ್ರಿಯಸ್ಸ ಸಮುದಯೋ ಹೋತಿ। ಸಮಾಧಿನ್ದ್ರಿಯಸ್ಸ ವಸೇನ ಏಕತ್ತುಪಟ್ಠಾನಂ ಸಮಾಧಿನ್ದ್ರಿಯಸ್ಸ ಸಮುದಯೋ ಹೋತಿ। ಪಞ್ಞಿನ್ದ್ರಿಯಸ್ಸ ವಸೇನ ಏಕತ್ತುಪಟ್ಠಾನಂ ಪಞ್ಞಿನ್ದ್ರಿಯಸ್ಸ ಸಮುದಯೋ ಹೋತಿ।>
      text <ಇಮೇಹಿ ಚತ್ತಾರೀಸಾಯ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಸಮುದಯೋ ಹೋತಿ। ಇಮೇಹಿ ಚತ್ತಾರೀಸಾಯ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಸಮುದಯಂ ಪಜಾನಾತಿ।>
      text <ಕತಮೇಹಿ ಚತ್ತಾರೀಸಾಯ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಅತ್ಥಙ್ಗಮೋ ಹೋತಿ। ಕತಮೇಹಿ ಚತ್ತಾರೀಸಾಯ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಅತ್ಥಙ್ಗಮಂ ಪಜಾನಾತಿ॥ ಅಧಿಮೋಕ್ಖತ್ಥಾಯ ಆವಜ್ಜನಾಯ ಅತ್ಥಙ್ಗಮೋ ಸದ್ಧಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಅಧಿಮೋಕ್ಖವಸೇನ ಛನ್ದಸ್ಸ ಅತ್ಥಙ್ಗಮೋ ಸದ್ಧಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಅಧಿಮೋಕ್ಖವಸೇನ ಮನಸಿಕಾರಸ್ಸ ಅತ್ಥಙ್ಗಮೋ ಸದ್ಧಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಸದ್ಧಿನ್ದ್ರಿಯಸ್ಸ ವಸೇನ ಏಕತ್ತಅನುಪಟ್ಠಾನಂ ಸದ್ಧಿನ್ದ್ರಿಯಸ್ಸ ವಸೇನ ಅತ್ಥಙ್ಗಮೋ ಹೋತಿ। ಪಗ್ಗಹತ್ಥಾಯ ಆವಜ್ಜನಾಯ ಅತ್ಥಙ್ಗಮೋ ವೀರಿಯಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಪಗ್ಗಹವಸೇನ ಛನ್ದಸ್ಸ ಅತ್ಥಙ್ಗಮೋ ವೀರಿಯಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಪಗ್ಗಹವಸೇನ ಮನಸಿಕಾರಸ್ಸ ಅತ್ಥಙ್ಗಮೋ ವೀರಿಯಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ವೀರಿಯಿನ್ದ್ರಿಯಸ್ಸ ವಸೇನ ಏಕತ್ತಅನುಪಟ್ಠಾನಂ ವೀರಿಯಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಉಪಟ್ಠಾನತ್ಥಾಯ ಆವಜ್ಜನಾಯ ಅತ್ಥಙ್ಗಮೋ ಸತಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಉಪಟ್ಠಾನವಸೇನ ಛನ್ದಸ್ಸ ಅತ್ಥಙ್ಗಮೋ ಸತಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಉಪಟ್ಠಾನವಸೇನ ಮನಸಿಕಾರಸ್ಸ ಅತ್ಥಙ್ಗಮೋ ಸತಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಸತಿನ್ದ್ರಿಯಸ್ಸ ವಸೇನ ಏಕತ್ತಅನುಪಟ್ಠಾನಂ ಸತಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಅವಿಕ್ಖೇಪತ್ಥಾಯ ಆವಜ್ಜನಾಯ ಅತ್ಥಙ್ಗಮೋ ಸಮಾಧಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಅವಿಕ್ಖೇಪವಸೇನ ಛನ್ದಸ್ಸ ಅತ್ಥಙ್ಗಮೋ ಸಮಾಧಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಅವಿಕ್ಖೇಪವಸೇನ ಮನಸಿಕಾರಸ್ಸ ಅತ್ಥಙ್ಗಮೋ ಸಮಾಧಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಸಮಾಧಿನ್ದ್ರಿಯಸ್ಸ ವಸೇನ ಏಕತ್ತಅನುಪಟ್ಠಾನಂ ಸಮಾಧಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ದಸ್ಸನತ್ಥಾಯ ಆವಜ್ಜನಾಯ ಅತ್ಥಙ್ಗಮೋ ಪಞ್ಞಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ದಸ್ಸನವಸೇನ ಛನ್ದಸ್ಸ ಅತ್ಥಙ್ಗಮೋ ಪಞ್ಞಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ದಸ್ಸನವಸೇನ ಮನಸಿಕಾರಸ್ಸ ಅತ್ಥಙ್ಗಮೋ ಪಞ್ಞಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಪಞ್ಞಿನ್ದ್ರಿಯಸ್ಸ ವಸೇನ ಏಕತ್ತಅನುಪಟ್ಠಾನಂ ಪಞ್ಞಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ।>
      text <ಅಧಿಮೋಕ್ಖತ್ಥಾಯ ಆವಜ್ಜನಾಯ ಅತ್ಥಙ್ಗಮೋ ಸದ್ಧಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಪಗ್ಗಹತ್ಥಾಯ ಆವಜ್ಜನಾಯ ಅತ್ಥಙ್ಗಮೋ ವೀರಿಯಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಉಪಟ್ಠಾನತ್ಥಾಯ ಆವಜ್ಜನಾಯ ಅತ್ಥಙ್ಗಮೋ ಸತಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಅವಿಕ್ಖೇಪತ್ಥಾಯ ಆವಜ್ಜನಾಯ ಅತ್ಥಙ್ಗಮೋ ಸಮಾಧಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ದಸ್ಸನತ್ಥಾಯ ಆವಜ್ಜನಾಯ ಅತ್ಥಙ್ಗಮೋ ಪಞ್ಞಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಅಧಿಮೋಕ್ಖವಸೇನ ಛನ್ದಸ್ಸ ಅತ್ಥಙ್ಗಮೋ ಸದ್ಧಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಪಗ್ಗಹವಸೇನ ಛನ್ದಸ್ಸ ಅತ್ಥಙ್ಗಮೋ ವೀರಿಯಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಉಪಟ್ಠಾನವಸೇನ ಛನ್ದಸ್ಸ ಅತ್ಥಙ್ಗಮೋ ಸತಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಅವಿಕ್ಖೇಪವಸೇನ ಛನ್ದಸ್ಸ ಅತ್ಥಙ್ಗಮೋ ಸಮಾಧಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ದಸ್ಸನವಸೇನ ಛನ್ದಸ್ಸ ಅತ್ಥಙ್ಗಮೋ ಪಞ್ಞಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಅಧಿಮೋಕ್ಖವಸೇನ ಮನಸಿಕಾರಸ್ಸ ಅತ್ಥಙ್ಗಮೋ ಸದ್ಧಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಪಗ್ಗಹವಸೇನ ಮನಸಿಕಾರಸ್ಸ ಅತ್ಥಙ್ಗಮೋ ವೀರಿಯಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಉಪಟ್ಠಾನವಸೇನ ಮನಸಿಕಾರಸ್ಸ ಅತ್ಥಙ್ಗಮೋ ಸತಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಅವಿಕ್ಖೇಪವಸೇನ ಮನಸಿಕಾರಸ್ಸ ಅತ್ಥಙ್ಗಮೋ ಸಮಾಧಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ದಸ್ಸನವಸೇನ ಮನಸಿಕಾರಸ್ಸ ಅತ್ಥಙ್ಗಮೋ ಪಞ್ಞಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಸದ್ಧಿನ್ದ್ರಿಯಸ್ಸ ವಸೇನ ಏಕತ್ತಅನುಪಟ್ಠಾನಂ ಸದ್ಧಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ವೀರಿಯಿನ್ದ್ರಿಯಸ್ಸ ವಸೇನ ಏಕತ್ತಅನುಪಟ್ಠಾನಂ ವೀರಿಯಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಸತಿನ್ದ್ರಿಯಸ್ಸ ವಸೇನ ಏಕತ್ತಅನುಪಟ್ಠಾನಂ ಸತಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಸಮಾಧಿನ್ದ್ರಿಯಸ್ಸ ವಸೇನ ಏಕತ್ತಅನುಪಟ್ಠಾನಂ ಸಮಾಧಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ। ಪಞ್ಞಿನ್ದ್ರಿಯಸ್ಸ ವಸೇನ ಏಕತ್ತಅನುಪಟ್ಠಾನಂ ಪಞ್ಞಿನ್ದ್ರಿಯಸ್ಸ ಅತ್ಥಙ್ಗಮೋ ಹೋತಿ।>
      text <ಇಮೇಹಿ ಚತ್ತಾರೀಸಾಯ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಅತ್ಥಙ್ಗಮೋ ಹೋತಿ। ಇಮೇಹಿ ಚತ್ತಾರೀಸಾಯ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಅತ್ಥಙ್ಗಮಂ ಪಜಾನಾತಿ।>
    text <ಕ॥ ಅಸ್ಸಾದನಿದ್ದೇಸೋ>
      text <೧೮೯>, <ಕತಮೇಹಿ ಪಞ್ಚವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಅಸ್ಸಾದೋ ಹೋತಿ। ಕತಮೇಹಿ ಪಞ್ಚವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಅಸ್ಸಾದಂ ಪಜಾನಾತಿ॥ ಅಸ್ಸದ್ಧಿಯಸ್ಸ ಅನುಪಟ್ಠಾನಂ ಸದ್ಧಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಅಸ್ಸದ್ಧಿಯಪರಿಳಾಹಸ್ಸ ಅನುಪಟ್ಠಾನಂ ಸದ್ಧಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಅಧಿಮೋಕ್ಖಚರಿಯಾಯ ವೇಸಾರಜ್ಜಂ ಸದ್ಧಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಸನ್ತೋ ಚ ವಿಹಾರಾಧಿಗಮೋ ಸದ್ಧಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಯಂ ಸದ್ಧಿನ್ದ್ರಿಯಂ ಪಟಿಚ್ಚ ಉಪ್ಪಜ್ಜತಿ ಸುಖಂ ಸೋಮನಸ್ಸಂ ಅಯಂ ಸದ್ಧಿನ್ದ್ರಿಯಸ್ಸ ಅಸ್ಸಾದೋ।>
      text <ಕೋಸಜ್ಜಸ್ಸ ಅನುಪಟ್ಠಾನಂ ವೀರಿಯಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಕೋಸಜ್ಜಪರಿಳಾಹಸ್ಸ ಅನುಪಟ್ಠಾನಂ ವೀರಿಯಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಪಗ್ಗಹಚರಿಯಾಯ ವೇಸಾರಜ್ಜಂ ವೀರಿಯಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಸನ್ತೋ ಚ ವಿಹಾರಾಧಿಗಮೋ ವೀರಿಯಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಯಂ ವೀರಿಯಿನ್ದ್ರಿಯಂ ಪಟಿಚ್ಚ ಉಪ್ಪಜ್ಜತಿ ಸುಖಂ ಸೋಮನಸ್ಸಂ ಅಯಂ ವೀರಿಯಿನ್ದ್ರಿಯಸ್ಸ ಅಸ್ಸಾದೋ।>
      text <ಪಮಾದಸ್ಸ ಅನುಪಟ್ಠಾನಂ ಸತಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಪಮಾದಪರಿಳಾಹಸ್ಸ ಅನುಪಟ್ಠಾನಂ ಸತಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಉಪಟ್ಠಾನಚರಿಯಾಯ ವೇಸಾರಜ್ಜಂ ಸತಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಸನ್ತೋ ಚ ವಿಹಾರಾಧಿಗಮೋ ಸತಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಯಂ ಸತಿನ್ದ್ರಿಯಂ ಪಟಿಚ್ಚ ಉಪ್ಪಜ್ಜತಿ ಸುಖಂ ಸೋಮನಸ್ಸಂ ಅಯಂ ಸತಿನ್ದ್ರಿಯಸ್ಸ ಅಸ್ಸಾದೋ।>
      text <ಉದ್ಧಚ್ಚಸ್ಸ ಅನುಪಟ್ಠಾನಂ ಸಮಾಧಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಉದ್ಧಚ್ಚಪರಿಳಾಹಸ್ಸ ಅನುಪಟ್ಠಾನಂ ಸಮಾಧಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಅವಿಕ್ಖೇಪಚರಿಯಾಯ ವೇಸಾರಜ್ಜಂ ಸಮಾಧಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಸನ್ತೋ ಚ ವಿಹಾರಾಧಿಗಮೋ ಸಮಾಧಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಯಂ ಸಮಾಧಿನ್ದ್ರಿಯಂ ಪಟಿಚ್ಚ ಉಪ್ಪಜ್ಜತಿ ಸುಖಂ ಸೋಮನಸ್ಸಂ ಅಯಂ ಸಮಾಧಿನ್ದ್ರಿಯಸ್ಸ ಅಸ್ಸಾದೋ।>
      text <ಅವಿಜ್ಜಾಯ ಅನುಪಟ್ಠಾನಂ ಪಞ್ಞಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಅವಿಜ್ಜಾಪರಿಳಾಹಸ್ಸ ಅನುಪಟ್ಠಾನಂ ಪಞ್ಞಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ದಸ್ಸನಚರಿಯಾಯ ವೇಸಾರಜ್ಜಂ ಪಞ್ಞಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಸನ್ತೋ ಚ ವಿಹಾರಾಧಿಗಮೋ ಪಞ್ಞಿನ್ದ್ರಿಯಸ್ಸ ಅಸ್ಸಾದೋ ಹೋತಿ। ಯಂ ಪಞ್ಞಿನ್ದ್ರಿಯಂ ಪಟಿಚ್ಚ ಉಪ್ಪಜ್ಜತಿ ಸುಖಂ ಸೋಮನಸ್ಸಂ ಅಯಂ ಪಞ್ಞಿನ್ದ್ರಿಯಸ್ಸ ಅಸ್ಸಾದೋ।>
      text <ಇಮೇಹಿ ಪಞ್ಚವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಅಸ್ಸಾದೋ ಹೋತಿ। ಇಮೇಹಿ ಪಞ್ಚವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಅಸ್ಸಾದಂ ಪಜಾನಾತಿ।>
    text <ಖ॥ ಆದೀನವನಿದ್ದೇಸೋ>
      text <೧೯೦>, <ಕತಮೇಹಿ ಪಞ್ಚವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಆದೀನವೋ ಹೋತಿ। ಕತಮೇಹಿ ಪಞ್ಚವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಆದೀನವಂ ಪಜಾನಾತಿ॥ ಅಸ್ಸದ್ಧಿಯಸ್ಸ ಉಪಟ್ಠಾನಂ ಸದ್ಧಿನ್ದ್ರಿಯಸ್ಸ ಆದೀನವೋ ಹೋತಿ। ಅಸ್ಸದ್ಧಿಯಪರಿಳಾಹಸ್ಸ ಉಪಟ್ಠಾನಂ ಸದ್ಧಿನ್ದ್ರಿಯಸ್ಸ ಆದೀನವೋ ಹೋತಿ। ಅನಿಚ್ಚಟ್ಠೇನ ಸದ್ಧಿನ್ದ್ರಿಯಸ್ಸ ಆದೀನವೋ ಹೋತಿ। ದುಕ್ಖಟ್ಠೇನ ಸದ್ಧಿನ್ದ್ರಿಯಸ್ಸ ಆದೀನವೋ ಹೋತಿ। ಅನತ್ತಟ್ಠೇನ ಸದ್ಧಿನ್ದ್ರಿಯಸ್ಸ ಆದೀನವೋ ಹೋತಿ।>
      text <ಕೋಸಜ್ಜಸ್ಸ ಉಪಟ್ಠಾನಂ ವೀರಿಯಿನ್ದ್ರಿಯಸ್ಸ ಆದೀನವೋ ಹೋತಿ। ಕೋಸಜ್ಜಪರಿಳಾಹಸ್ಸ ಉಪಟ್ಠಾನಂ ವೀರಿಯಿನ್ದ್ರಿಯಸ್ಸ ಆದೀನವೋ ಹೋತಿ। ಅನಿಚ್ಚಟ್ಠೇನ ವೀರಿಯಿನ್ದ್ರಿಯಸ್ಸ ಆದೀನವೋ ಹೋತಿ। ದುಕ್ಖಟ್ಠೇನ…ಪೇ॰… ಅನತ್ತಟ್ಠೇನ ವೀರಿಯಿನ್ದ್ರಿಯಸ್ಸ ಆದೀನವೋ ಹೋತಿ।>
      text <ಪಮಾದಸ್ಸ ಉಪಟ್ಠಾನಂ ಸತಿನ್ದ್ರಿಯಸ್ಸ ಆದೀನವೋ ಹೋತಿ। ಪಮಾದಪರಿಳಾಹಸ್ಸ ಉಪಟ್ಠಾನಂ ಸತಿನ್ದ್ರಿಯಸ್ಸ ಆದೀನವೋ ಹೋತಿ। ಅನಿಚ್ಚಟ್ಠೇನ ಸತಿನ್ದ್ರಿಯಸ್ಸ ಆದೀನವೋ ಹೋತಿ। ದುಕ್ಖಟ್ಠೇನ…ಪೇ॰… ಅನತ್ತಟ್ಠೇನ ಸತಿನ್ದ್ರಿಯಸ್ಸ ಆದೀನವೋ ಹೋತಿ।>
      text <ಉದ್ಧಚ್ಚಸ್ಸ ಉಪಟ್ಠಾನಂ ಸಮಾಧಿನ್ದ್ರಿಯಸ್ಸ ಆದೀನವೋ ಹೋತಿ। ಉದ್ಧಚ್ಚಪರಿಳಾಹಸ್ಸ ಉಪಟ್ಠಾನಂ ಸಮಾಧಿನ್ದ್ರಿಯಸ್ಸ ಆದೀನವೋ ಹೋತಿ। ಅನಿಚ್ಚಟ್ಠೇನ ಸಮಾಧಿನ್ದ್ರಿಯಸ್ಸ ಆದೀನವೋ ಹೋತಿ। ದುಕ್ಖಟ್ಠೇನ…ಪೇ॰… ಅನತ್ತಟ್ಠೇನ ಸಮಾಧಿನ್ದ್ರಿಯಸ್ಸ ಆದೀನವೋ ಹೋತಿ।>
      text <ಅವಿಜ್ಜಾಯ ಉಪಟ್ಠಾನಂ ಪಞ್ಞಿನ್ದ್ರಿಯಸ್ಸ ಆದೀನವೋ ಹೋತಿ। ಅವಿಜ್ಜಾಪರಿಳಾಹಸ್ಸ ಉಪಟ್ಠಾನಂ ಪಞ್ಞಿನ್ದ್ರಿಯಸ್ಸ ಆದೀನವೋ ಹೋತಿ। ಅನಿಚ್ಚಟ್ಠೇನ ಪಞ್ಞಿನ್ದ್ರಿಯಸ್ಸ ಆದೀನವೋ ಹೋತಿ। ದುಕ್ಖಟ್ಠೇನ ಪಞ್ಞಿನ್ದ್ರಿಯಸ್ಸ ಆದೀನವೋ ಹೋತಿ। ಅನತ್ತಟ್ಠೇನ ಪಞ್ಞಿನ್ದ್ರಿಯಸ್ಸ ಆದೀನವೋ ಹೋತಿ।>
      text <ಇಮೇಹಿ ಪಞ್ಚವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಆದೀನವೋ ಹೋತಿ। ಇಮೇಹಿ ಪಞ್ಚವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಆದೀನವಂ ಪಜಾನಾತಿ।>
    text <ಗ॥ ನಿಸ್ಸರಣನಿದ್ದೇಸೋ>
      text <೧೯೧>, <ಕತಮೇಹಿ ಅಸೀತಿಸತಂ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ನಿಸ್ಸರಣಂ ಹೋತಿ। ಕತಮೇಹಿ ಅಸೀತಿಸತಂ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ನಿಸ್ಸರಣಂ ಪಜಾನಾತಿ॥ ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ಅಸ್ಸದ್ಧಿಯಾ ನಿಸ್ಸಟಂ ಹೋತಿ। ಅಸ್ಸದ್ಧಿಯಪರಿಳಾಹಾ ನಿಸ್ಸಟಂ ಹೋತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ನಿಸ್ಸಟಂ ಹೋತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ನಿಸ್ಸಟಂ ಹೋತಿ। ತತೋ ಪಣೀತತರಸದ್ಧಿನ್ದ್ರಿಯಸ್ಸ ಪಟಿಲಾಭಾ ಪುರಿಮತರಸದ್ಧಿನ್ದ್ರಿಯಾ ನಿಸ್ಸಟಂ ಹೋತಿ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ಕೋಸಜ್ಜಾ ನಿಸ್ಸಟಂ ಹೋತಿ। ಕೋಸಜ್ಜಪರಿಳಾಹಾ ನಿಸ್ಸಟಂ ಹೋತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ನಿಸ್ಸಟಂ ಹೋತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ನಿಸ್ಸಟಂ ಹೋತಿ। ತತೋ ಪಣೀತತರವೀರಿಯಿನ್ದ್ರಿಯಸ್ಸ ಪಟಿಲಾಭಾ ಪುರಿಮತರವೀರಿಯಿನ್ದ್ರಿಯಾ ನಿಸ್ಸಟಂ ಹೋತಿ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ಪಮಾದಾ ನಿಸ್ಸಟಂ ಹೋತಿ। ಪಮಾದಪರಿಳಾಹಾ ನಿಸ್ಸಟಂ ಹೋತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ನಿಸ್ಸಟಂ ಹೋತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ನಿಸ್ಸಟಂ ಹೋತಿ। ತತೋ ಪಣೀತತರಸತಿನ್ದ್ರಿಯಸ್ಸ ಪಟಿಲಾಭಾ ಪುರಿಮತರಸತಿನ್ದ್ರಿಯಾ ನಿಸ್ಸಟಂ ಹೋತಿ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ಉದ್ಧಚ್ಚಾ ನಿಸ್ಸಟಂ ಹೋತಿ। ಉದ್ಧಚ್ಚಪರಿಳಾಹಾ ನಿಸ್ಸಟಂ ಹೋತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ನಿಸ್ಸಟಂ ಹೋತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ನಿಸ್ಸಟಂ ಹೋತಿ। ತತೋ ಪಣೀತತರಸಮಾಧಿನ್ದ್ರಿಯಸ್ಸ ಪಟಿಲಾಭಾ ಪುರಿಮತರಸಮಾಧಿನ್ದ್ರಿಯಾ ನಿಸ್ಸಟಂ ಹೋತಿ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ಅವಿಜ್ಜಾಯ ನಿಸ್ಸಟಂ ಹೋತಿ। ಅವಿಜ್ಜಾಪರಿಳಾಹಾ ನಿಸ್ಸಟಂ ಹೋತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ನಿಸ್ಸಟಂ ಹೋತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ನಿಸ್ಸಟಂ ಹೋತಿ। ತತೋ ಪಣೀತತರಪಞ್ಞಿನ್ದ್ರಿಯಸ್ಸ ಪಟಿಲಾಭಾ ಪುರಿಮತರಪಞ್ಞಿನ್ದ್ರಿಯಾ ನಿಸ್ಸಟಂ ಹೋತಿ।>
      text <೧೯೨>, <ಪುಬ್ಬಭಾಗೇ ಪಞ್ಚಹಿ ಇನ್ದ್ರಿಯೇಹಿ ಪಠಮಜ್ಝಾನವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಪಠಮೇ ಝಾನೇ ಪಞ್ಚಹಿನ್ದ್ರಿಯೇಹಿ ದುತಿಯಜ್ಝಾನವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ದುತಿಯೇ ಝಾನೇ ಪಞ್ಚಹಿನ್ದ್ರಿಯೇಹಿ ತತಿಯಜ್ಝಾನವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ತತಿಯೇ ಝಾನೇ ಪಞ್ಚಹಿನ್ದ್ರಿಯೇಹಿ ಚತುತ್ಥಜ್ಝಾನವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಚತುತ್ಥೇ ಝಾನೇ ಪಞ್ಚಹಿನ್ದ್ರಿಯೇಹಿ ಆಕಾಸಾನಞ್ಚಾಯತನಸಮಾಪತ್ತಿವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಆಕಾಸಾನಞ್ಚಾಯತನಸಮಾಪತ್ತಿಯಾ ಪಞ್ಚಹಿನ್ದ್ರಿಯೇಹಿ ವಿಞ್ಞಾಣಞ್ಚಾಯತನಸಮಾಪತ್ತಿವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ವಿಞ್ಞಾಣಞ್ಚಾಯತನಸಮಾಪತ್ತಿಯಾ ಪಞ್ಚಹಿನ್ದ್ರಿಯೇಹಿ ಆಕಿಞ್ಚಞ್ಞಾಯತನಸಮಾಪತ್ತಿವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಆಕಿಞ್ಚಞ್ಞಾಯತನಸಮಾಪತ್ತಿಯಾ ಪಞ್ಚಹಿನ್ದ್ರಿಯೇಹಿ ನೇವಸಞ್ಞಾನಾಸಞ್ಞಾಯತನಸಮಾಪತ್ತಿವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಯಾ ಪಞ್ಚಹಿನ್ದ್ರಿಯೇಹಿ ಅನಿಚ್ಚಾನುಪಸ್ಸನಾವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ।>
      text <ಅನಿಚ್ಚಾನುಪಸ್ಸನಾ ಪಞ್ಚಹಿನ್ದ್ರಿಯೇಹಿ ದುಕ್ಖಾನುಪಸ್ಸನಾವಸೇ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ದುಕ್ಖಾನುಪಸ್ಸನಾ ಪಞ್ಚಹಿನ್ದ್ರಿಯೇಹಿ ಅನತ್ತಾನುಪಸ್ಸನಾವಸೇ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಅನತ್ತಾನುಪಸ್ಸನಾ ಪಞ್ಚಹಿನ್ದ್ರಿಯೇಹಿ ನಿಬ್ಬಿದಾನುಪಸ್ಸನಾವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ನಿಬ್ಬಿದಾನುಪಸ್ಸನಾಯ ಪಞ್ಚಹಿನ್ದ್ರಿಯೇಹಿ ವಿರಾಗಾನುಪಸ್ಸನಾವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ವಿರಾಗಾನುಪಸ್ಸನಾಯ ಪಞ್ಚಹಿನ್ದ್ರಿಯೇಹಿ ನಿರೋಧಾನುಪಸ್ಸನಾವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ನಿರೋಧಾನುಪಸ್ಸನಾಯ ಪಞ್ಚಹಿನ್ದ್ರಿಯೇಹಿ ಪಟಿನಿಸ್ಸಗ್ಗಾನುಪಸ್ಸನಾವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಪಟಿನಿಸ್ಸಗ್ಗಾನುಪಸ್ಸನಾಯ ಪಞ್ಚಹಿನ್ದ್ರಿಯೇಹಿ ಖಯಾನುಪಸ್ಸನಾವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಖಯಾನುಪಸ್ಸನಾಯ ಪಞ್ಚಹಿನ್ದ್ರಿಯೇಹಿ ವಯಾನುಪಸ್ಸನಾವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ವಯಾನುಪಸ್ಸನಾಯ ಪಞ್ಚಹಿನ್ದ್ರಿಯೇಹಿ ವಿಪರಿಣಾಮಾನುಪಸ್ಸನಾವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ವಿಪರಿಣಾಮಾನುಪಸ್ಸನಾಯ ಪಞ್ಚಹಿನ್ದ್ರಿಯೇಹಿ ಅನಿಮಿತ್ತಾನುಪಸ್ಸನಾವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಅನಿಮಿತ್ತಾನುಪಸ್ಸನಾಯ ಪಞ್ಚಹಿನ್ದ್ರಿಯೇಹಿ ಅಪ್ಪಣಿಹಿತಾನುಪಸ್ಸನಾವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಅಪ್ಪಣಿಹಿತಾನುಪಸ್ಸನಾಯ ಪಞ್ಚಹಿನ್ದ್ರಿಯೇಹಿ ಸುಞ್ಞತಾನುಪಸ್ಸನಾವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ ಸುಞ್ಞತಾನುಪಸ್ಸನಾಯ ಪಞ್ಚಹಿನ್ದ್ರಿಯೇಹಿ ಅಧಿಪಞ್ಞಾಧಮ್ಮವಿಪಸ್ಸನಾವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಅಧಿಪಞ್ಞಾಧಮ್ಮವಿಪಸ್ಸನಾಯ ಪಞ್ಚಹಿನ್ದ್ರಿಯೇಹಿ ಯಥಾಭೂತಞಾಣದಸ್ಸನವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಯಥಾಭೂತಞಾಣದಸ್ಸನೇ ಪಞ್ಚಹಿನ್ದ್ರಿಯೇಹಿ ಆದೀನವಾನುಪಸ್ಸನಾವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಆದೀನವಾನುಪಸ್ಸನಾಯ ಪಞ್ಚಹಿನ್ದ್ರಿಯೇಹಿ ಪಟಿಸಙ್ಖಾನುಪಸ್ಸನಾವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಪಟಿಸಙ್ಖಾನುಪಸ್ಸನಾಯ ಪಞ್ಚಹಿನ್ದ್ರಿಯೇಹಿ ವಿವಟ್ಟನಾನುಪಸ್ಸನಾವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ವಿವಟ್ಟನಾನುಪಸ್ಸನಾಯ ಪಞ್ಚಹಿನ್ದ್ರಿಯೇಹಿ ಸೋತಾಪತ್ತಿಮಗ್ಗವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ।>
      text <ಸೋತಾಪತ್ತಿಮಗ್ಗೇ ಪಞ್ಚಹಿನ್ದ್ರಿಯೇಹಿ ಸೋತಾಪತ್ತಿಫಲಸಮಾಪತ್ತಿವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಸೋತಾಪತ್ತಿಫಲಸಮಾಪತ್ತಿಯಾ ಪಞ್ಚಹಿನ್ದ್ರಿಯೇಹಿ ಸಕದಾಗಾಮಿಮಗ್ಗವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಸಕದಾಗಾಮಿಮಗ್ಗೇ ಪಞ್ಚಹಿನ್ದ್ರಿಯೇಹಿ ಸಕದಾಗಾಮಿಫಲಸಮಾಪತ್ತಿವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಸಕದಾಗಾಮಿಫಲಸಮಾಪತ್ತಿಯಾ ಪಞ್ಚಹಿನ್ದ್ರಿಯೇಹಿ ಅನಾಗಾಮಿಮಗ್ಗವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಅನಾಗಾಮಿಮಗ್ಗೇ ಪಞ್ಚಹಿನ್ದ್ರಿಯೇಹಿ ಅನಾಗಾಮಿಫಲಸಮಾಪತ್ತಿವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಅನಾಗಾಮಿಫಲಸಮಾಪತ್ತಿಯಾ ಪಞ್ಚಹಿನ್ದ್ರಿಯೇಹಿ ಅರಹತ್ತಮಗ್ಗವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ। ಅರಹತ್ತಮಗ್ಗೇ ಪಞ್ಚಹಿನ್ದ್ರಿಯೇಹಿ ಅರಹತ್ತಫಲಸಮಾಪತ್ತಿವಸೇನ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಹೋನ್ತಿ।>
      text <ನೇಕ್ಖಮ್ಮೇ ಪಞ್ಚಿನ್ದ್ರಿಯಾನಿ ಕಾಮಚ್ಛನ್ದತೋ ನಿಸ್ಸಟಾನಿ ಹೋನ್ತಿ। ಅಬ್ಯಾಪಾದೇ ಪಞ್ಚಿನ್ದ್ರಿಯಾನಿ ಬ್ಯಾಪಾದತೋ ನಿಸ್ಸಟಾನಿ ಹೋನ್ತಿ। ಆಲೋಕಸಞ್ಞಾಯ ಪಞ್ಚಿನ್ದ್ರಿಯಾನಿ ಥಿನಮಿದ್ಧತೋ ನಿಸ್ಸಟಾನಿ ಹೋನ್ತಿ। ಅವಿಕ್ಖೇಪೇ ಪಞ್ಚಿನ್ದ್ರಿಯಾನಿ ಉದ್ಧಚ್ಚತೋ ನಿಸ್ಸಟಾನಿ ಹೋನ್ತಿ। ಧಮ್ಮವವತ್ಥಾನೇ ಪಞ್ಚಿನ್ದ್ರಿಯಾನಿ ವಿಚಿಕಿಚ್ಛಾಯ ನಿಸ್ಸಟಾನಿ ಹೋನ್ತಿ। ಞಾಣೇ ಪಞ್ಚಿನ್ದ್ರಿಯಾನಿ ಅವಿಜ್ಜಾಯ ನಿಸ್ಸಟಾನಿ ಹೋನ್ತಿ। ಪಾಮೋಜ್ಜೇ ಪಞ್ಚಿನ್ದ್ರಿಯಾನಿ ಅರತಿಯಾ ನಿಸ್ಸಟಾನಿ ಹೋನ್ತಿ।>
      text <೧೯೩>, <ಪಠಮೇ ಝಾನೇ ಪಞ್ಚಿನ್ದ್ರಿಯಾನಿ ನೀವರಣೇಹಿ ನಿಸ್ಸಟಾನಿ ಹೋನ್ತಿ। ದುತಿಯೇ ಝಾನೇ ಪಞ್ಚಿನ್ದ್ರಿಯಾನಿ ವಿತಕ್ಕವಿಚಾರೇಹಿ ನಿಸ್ಸಟಾನಿ ಹೋನ್ತಿ। ತತಿಯೇ ಝಾನೇ ಪಞ್ಚಿನ್ದ್ರಿಯಾನಿ ಪೀತಿಯಾ ನಿಸ್ಸಟಾನಿ ಹೋನ್ತಿ। ಚತುತ್ಥೇ ಝಾನೇ ಪಞ್ಚಿನ್ದ್ರಿಯಾನಿ ಸುಖದುಕ್ಖೇಹಿ ನಿಸ್ಸಟಾನಿ ಹೋನ್ತಿ। ಆಕಾಸಾನಞ್ಚಾಯತನಸಮಾಪತ್ತಿಯಾ ಪಞ್ಚಿನ್ದ್ರಿಯಾನಿ ರೂಪಸಞ್ಞಾಯ ಪಟಿಘಸಞ್ಞಾಯ ನಾನತ್ತಸಞ್ಞಾಯ ನಿಸ್ಸಟಾನಿ ಹೋನ್ತಿ। ವಿಞ್ಞಾಣಞ್ಚಾಯತನಸಮಾಪತ್ತಿಯಾ ಪಞ್ಚಿನ್ದ್ರಿಯಾನಿ ಆಕಾಸಾನಞ್ಚಾಯತನಸಞ್ಞಾಯ ನಿಸ್ಸಟಾನಿ ಹೋನ್ತಿ। ಆಕಿಞ್ಚಞ್ಞಾಯತನಸಮಾಪತ್ತಿಯಾ ಪಞ್ಚಿನ್ದ್ರಿಯಾನಿ ವಿಞ್ಞಾಣಞ್ಚಾಯತನಸಞ್ಞಾಯ ನಿಸ್ಸಟಾನಿ ಹೋನ್ತಿ। ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಯಾ ಪಞ್ಚಿನ್ದ್ರಿಯಾನಿ ಆಕಿಞ್ಚಞ್ಞಾಯತನಸಞ್ಞಾಯ ನಿಸ್ಸಟಾನಿ ಹೋನ್ತಿ।>
      text <ಅನಿಚ್ಚಾನುಪಸ್ಸನಾ ಪಞ್ಚಿನ್ದ್ರಿಯಾನಿ ನಿಚ್ಚಸಞ್ಞಾಯ ನಿಸ್ಸಟಾನಿ ಹೋನ್ತಿ। ದುಕ್ಖಾನುಪಸ್ಸನಾ ಪಞ್ಚಿನ್ದ್ರಿಯಾನಿ ಸುಖಸಞ್ಞಾಯ ನಿಸ್ಸಟಾನಿ ಹೋನ್ತಿ। ಅನತ್ತಾನುಪಸ್ಸನಾ ಪಞ್ಚಿನ್ದ್ರಿಯಾನಿ ಅತ್ತಸಞ್ಞಾಯ ನಿಸ್ಸಟಾನಿ ಹೋನ್ತಿ। ನಿಬ್ಬಿದಾನುಪಸ್ಸನಾಯ ಪಞ್ಚಿನ್ದ್ರಿಯಾನಿ ನನ್ದಿಯಾ ನಿಸ್ಸಟಾನಿ ಹೋನ್ತಿ। ವಿರಾಗಾನುಪಸ್ಸನಾಯ ಪಞ್ಚಿನ್ದ್ರಿಯಾನಿ ರಾಗತೋ ನಿಸ್ಸಟಾನಿ ಹೋನ್ತಿ। ನಿರೋಧಾನುಪಸ್ಸನಾಯ ಪಞ್ಚಿನ್ದ್ರಿಯಾನಿ ಸಮುದಯತೋ ನಿಸ್ಸಟಾನಿ ಹೋನ್ತಿ। ಪಟಿನಿಸ್ಸಗ್ಗಾನುಪಸ್ಸನಾಯ ಪಞ್ಚಿನ್ದ್ರಿಯಾನಿ ಆದಾನತೋ ನಿಸ್ಸಟಾನಿ ಹೋನ್ತಿ। ಖಯಾನುಪಸ್ಸನಾಯ ಪಞ್ಚಿನ್ದ್ರಿಯಾನಿ ಘನಸಞ್ಞಾಯ ನಿಸ್ಸಟಾನಿ ಹೋನ್ತಿ। ವಯಾನುಪಸ್ಸನಾಯ ಪಞ್ಚಿನ್ದ್ರಿಯಾನಿ ಆಯೂಹನತೋ ನಿಸ್ಸಟಾನಿ ಹೋನ್ತಿ। ವಿಪರಿಣಾಮಾನುಪಸ್ಸನಾಯ ಪಞ್ಚಿನ್ದ್ರಿಯಾನಿ ಧುವಸಞ್ಞಾಯ ನಿಸ್ಸಟಾನಿ ಹೋನ್ತಿ। ಅನಿಮಿತ್ತಾನುಪಸ್ಸನಾಯ ಪಞ್ಚಿನ್ದ್ರಿಯಾನಿ ನಿಮಿತ್ತತೋ ನಿಸ್ಸಟಾನಿ ಹೋನ್ತಿ। ಅಪ್ಪಣಿಹಿತಾನುಪಸ್ಸನಾಯ ಪಞ್ಚಿನ್ದ್ರಿಯಾನಿ ಪಣಿಧಿಯಾ ನಿಸ್ಸಟಾನಿ ಹೋನ್ತಿ। ಸುಞ್ಞತಾನುಪಸ್ಸನಾಯ ಪಞ್ಚಿನ್ದ್ರಿಯಾನಿ ಅಭಿನಿವೇಸತೋ ನಿಸ್ಸಟಾನಿ ಹೋನ್ತಿ। ಅಧಿಪಞ್ಞಾಧಮ್ಮವಿಪಸ್ಸನಾಯ ಪಞ್ಚಿನ್ದ್ರಿಯಾನಿ ಸಾರಾದಾನಾಭಿನಿವೇಸತೋ ನಿಸ್ಸಟಾನಿ ಹೋನ್ತಿ। ಯಥಾಭೂತಞಾಣದಸ್ಸನೇ ಪಞ್ಚಿನ್ದ್ರಿಯಾನಿ ಸಮ್ಮೋಹಾಭಿನಿವೇಸತೋ ನಿಸ್ಸಟಾನಿ ಹೋನ್ತಿ। ಆದೀನವಾನುಪಸ್ಸನಾಯ ಪಞ್ಚಿನ್ದ್ರಿಯಾನಿ ಆಲಯಾಭಿನಿವೇಸತೋ ನಿಸ್ಸಟಾನಿ ಹೋನ್ತಿ। ಪಟಿಸಙ್ಖಾನುಪಸ್ಸನಾಯ ಪಞ್ಚಿನ್ದ್ರಿಯಾನಿ ಅಪ್ಪಟಿಸಙ್ಖಾಯ ನಿಸ್ಸಟಾನಿ ಹೋನ್ತಿ। ವಿವಟ್ಟನಾನುಪಸ್ಸನಾಯ ಪಞ್ಚಿನ್ದ್ರಿಯಾನಿ ಸಞ್ಞೋಗಾಭಿನಿವೇಸತೋ ನಿಸ್ಸಟಾನಿ ಹೋನ್ತಿ।>
      text <ಸೋತಾಪತ್ತಿಮಗ್ಗೇ ಪಞ್ಚಿನ್ದ್ರಿಯಾನಿ ದಿಟ್ಠೇಕಟ್ಠೇಹಿ ಕಿಲೇಸೇಹಿ ನಿಸ್ಸಟಾನಿ ಹೋನ್ತಿ। ಸಕದಾಗಾಮಿಮಗ್ಗೇ ಪಞ್ಚಿನ್ದ್ರಿಯಾನಿ ಓಳಾರಿಕೇಹಿ ಕಿಲೇಸೇಹಿ ನಿಸ್ಸಟಾನಿ ಹೋನ್ತಿ। ಅನಾಗಾಮಿಮಗ್ಗೇ ಪಞ್ಚಿನ್ದ್ರಿಯಾನಿ ಅನುಸಹಗತೇಹಿ ಕಿಲೇಸೇಹಿ ನಿಸ್ಸಟಾನಿ ಹೋನ್ತಿ। ಅರಹತ್ತಮಗ್ಗೇ ಪಞ್ಚಿನ್ದ್ರಿಯಾನಿ ಸಬ್ಬಕಿಲೇಸೇಹಿ ನಿಸ್ಸಟಾನಿ ಹೋನ್ತಿ। ಸಬ್ಬೇಸಞ್ಞೇವ ಖೀಣಾಸವಾನಂ ತತ್ಥ ತತ್ಥ ಪಞ್ಚಿನ್ದ್ರಿಯಾನಿ ನಿಸ್ಸಟಾನಿ ಚೇವ ಹೋನ್ತಿ ಸುನಿಸ್ಸಟಾನಿ ಚ ಪಟಿಪ್ಪಸ್ಸದ್ಧಾನಿ ಚ ಸುಪ್ಪಟಿಪ್ಪಸ್ಸದ್ಧಾನಿ ಚ।>
      text <ಇಮೇಹಿ ಅಸೀತಿಸತಂ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ನಿಸ್ಸರಣಂ ಹೋತಿ। ಇಮೇಹಿ ಅಸೀತಿಸತಂ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ನಿಸ್ಸರಣಂ ಪಜಾನಾತಿ।>
      stand <ಸುತ್ತನ್ತನಿದ್ದೇಸೋ ದುತಿಯೋ।>
      stand <ಪಠಮಭಾಣವಾರೋ।>
    text <೩॥ ತತಿಯಸುತ್ತನ್ತನಿದ್ದೇಸೋ>
      text <೧೯೪>, <ಸಾವತ್ಥಿನಿದಾನಂ। ಪಞ್ಚಿಮಾನಿ। ಭಿಕ್ಖವೇ। ಇನ್ದ್ರಿಯಾನಿ। ಕತಮಾನಿ ಪಞ್ಚ॥ ಸದ್ಧಿನ್ದ್ರಿಯಂ। ವೀರಿಯಿನ್ದ್ರಿಯಂ। ಸತಿನ್ದ್ರಿಯಂ। ಸಮಾಧಿನ್ದ್ರಿಯಂ। ಪಞ್ಞಿನ್ದ್ರಿಯಂ। ಕತ್ಥ ಚ। ಭಿಕ್ಖವೇ। ಸದ್ಧಿನ್ದ್ರಿಯಂ ದಟ್ಠಬ್ಬಂ॥ ಚತೂಸು ಸೋತಾಪತ್ತಿಯಙ್ಗೇಸು ಏತ್ಥ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಕತ್ಥ ಚ। ಭಿಕ್ಖವೇ। ವೀರಿಯಿನ್ದ್ರಿಯಂ ದಟ್ಠಬ್ಬಂ॥ ಚತೂಸು ಸಮ್ಮಪ್ಪಧಾನೇಸು ಏತ್ಥ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಕತ್ಥ ಚ। ಭಿಕ್ಖವೇ। ಸತಿನ್ದ್ರಿಯಂ ದಟ್ಠಬ್ಬಂ॥ ಚತೂಸು ಸತಿಪಟ್ಠಾನೇಸು ಏತ್ಥ ಸತಿನ್ದ್ರಿಯಂ ದಟ್ಠಬ್ಬಂ। ಕತ್ಥ ಚ। ಭಿಕ್ಖವೇ। ಸಮಾಧಿನ್ದ್ರಿಯಂ ದಟ್ಠಬ್ಬಂ॥ ಚತೂಸು ಝಾನೇಸು ಏತ್ಥ ಸಮಾಧಿನ್ದ್ರಿಯಂ ದಟ್ಠಬ್ಬಂ। ಕತ್ಥ ಚ। ಭಿಕ್ಖವೇ। ಪಞ್ಞಿನ್ದ್ರಿಯಂ ದಟ್ಠಬ್ಬಂ॥ ಚತೂಸು ಅರಿಯಸಚ್ಚೇಸು ಏತ್ಥ ಪಞ್ಞಿನ್ದ್ರಿಯಂ ದಟ್ಠಬ್ಬಂ।>
      text <ಚತೂಸು ಸೋತಾಪತ್ತಿಯಙ್ಗೇಸು ಸದ್ಧಿನ್ದ್ರಿಯಸ್ಸ ವಸೇನ ಕತಿಹಾಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ॥ ಚತೂಸು ಸಮ್ಮಪ್ಪಧಾನೇಸು ವೀರಿಯಿನ್ದ್ರಿಯಸ್ಸ ವಸೇನ ಕತಿಹಾಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ॥ ಚತೂಸು ಸತಿಪಟ್ಠಾನೇಸು ಸತಿನ್ದ್ರಿಯಸ್ಸ ವಸೇನ ಕತಿಹಾಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ॥ ಚತೂಸು ಝಾನೇಸು ಸಮಾಧಿನ್ದ್ರಿಯಸ್ಸ ವಸೇನ ಕತಿಹಾಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ॥ ಚತೂಸು ಅರಿಯಸಚ್ಚೇಸು ಪಞ್ಞಿನ್ದ್ರಿಯಸ್ಸ ವಸೇನ ಕತಿಹಾಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ॥>
      text <ಚತೂಸು ಸೋತಾಪತ್ತಿಯಙ್ಗೇಸು ಸದ್ಧಿನ್ದ್ರಿಯಸ್ಸ ವಸೇನ ವೀಸತಿಯಾ ಆಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ। ಚತೂಸು ಸಮ್ಮಪ್ಪಧಾನೇಸು ವೀರಿಯಿನ್ದ್ರಿಯಸ್ಸ ವಸೇನ ವೀಸತಿಯಾ ಆಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ। ಚತೂಸು ಸತಿಪಟ್ಠಾನೇಸು ಸತಿನ್ದ್ರಿಯಸ್ಸ ವಸೇನ ವೀಸತಿಯಾ ಆಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ। ಚತೂಸು ಝಾನೇಸು ಸಮಾಧಿನ್ದ್ರಿಯಸ್ಸ ವಸೇನ ವೀಸತಿಯಾ ಆಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ। ಚತೂಸು ಅರಿಯಸಚ್ಚೇಸು ಪಞ್ಞಿನ್ದ್ರಿಯಸ್ಸ ವಸೇನ ವೀಸತಿಯಾ ಆಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ।>
    text <ಕ॥ ಪಭೇದಗಣನನಿದ್ದೇಸೋ>
      text <೧೯೫>, <ಚತೂಸು ಸೋತಾಪತ್ತಿಯಙ್ಗೇಸು ಸದ್ಧಿನ್ದ್ರಿಯಸ್ಸ ವಸೇನ ಕತಮೇಹಿ ವೀಸತಿಯಾ ಆಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ॥ ಸಪ್ಪುರಿಸಸಂಸೇವೇ ಸೋತಾಪತ್ತಿಯಙ್ಗೇ ಅಧಿಮೋಕ್ಖಾಧಿಪತೇಯ್ಯಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಸದ್ಧಿನ್ದ್ರಿಯಸ್ಸ ವಸೇನ ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಸದ್ಧಮ್ಮಸವನೇ ಸೋತಾಪತ್ತಿಯಙ್ಗೇ… ಯೋನಿಸೋಮನಸಿಕಾರೇ ಸೋತಾಪತ್ತಿಯಙ್ಗೇ… ಧಮ್ಮಾನುಧಮ್ಮಪಟಿಪತ್ತಿಯಾ ಸೋತಾಪತ್ತಿಯಙ್ಗೇ ಅಧಿಮೋಕ್ಖಾಧಿಪತೇಯ್ಯಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಸದ್ಧಿನ್ದ್ರಿಯಸ್ಸ ವಸೇನ ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಚತೂಸು ಸೋತಾಪತ್ತಿಯಙ್ಗೇಸು ಸದ್ಧಿನ್ದ್ರಿಯಸ್ಸ ವಸೇನ ಇಮೇಹಿ ವೀಸತಿಯಾ ಆಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ।>
      text <ಚತೂಸು ಸಮ್ಮಪ್ಪಧಾನೇಸು ವೀರಿಯಿನ್ದ್ರಿಯಸ್ಸ ವಸೇನ ಕತಮೇಹಿ ವೀಸತಿಯಾ ಆಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ॥ ಅನುಪ್ಪನ್ನಾನಂ ಪಾಪಕಾನಂ ಅಕುಸಲಾನಂ ಧಮ್ಮಾನಂ ಅನುಪ್ಪಾದಾಯ ಸಮ್ಮಪ್ಪಧಾನೇ ಪಗ್ಗಹಾಧಿಪತೇಯ್ಯಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ವೀರಿಯಿನ್ದ್ರಿಯಸ್ಸ ವಸೇನ ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಉಪ್ಪನ್ನಾನಂ ಪಾಪಕಾನಂ ಅಕುಸಲಾನಂ ಧಮ್ಮಾನಂ ಪಹಾನಾಯ ಸಮ್ಮಪ್ಪಧಾನೇ…ಪೇ॰… ಅನುಪ್ಪನ್ನಾನಂ ಕುಸಲಾನಂ ಧಮ್ಮಾನಂ ಉಪ್ಪಾದಾಯ ಸಮ್ಮಪ್ಪಧಾನೇ…ಪೇ॰… ಉಪ್ಪನ್ನಾನಂ ಕುಸಲಾನಂ ಧಮ್ಮಾನಂ ಠಿತಿಯಾ ಅಸಮ್ಮೋಸಾಯ ಭಿಯ್ಯೋಭಾವಾಯ ವೇಪುಲ್ಲಾಯ ಭಾವನಾಯ ಪಾರಿಪೂರಿಯಾ ಸಮ್ಮಪ್ಪಧಾನೇ ಪಗ್ಗಹಾಧಿಪತೇಯ್ಯಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ವೀರಿಯಿನ್ದ್ರಿಯಸ್ಸ ವಸೇನ ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಚತೂಸು ಸಮ್ಮಪ್ಪಧಾನೇಸು ವೀರಿಯಿನ್ದ್ರಿಯಸ್ಸ ವಸೇನ ಇಮೇಹಿ ವೀಸತಿಯಾ ಆಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ।>
      text <ಚತೂಸು ಸತಿಪಟ್ಠಾನೇಸು ಸತಿನ್ದ್ರಿಯಸ್ಸ ವಸೇನ ಕತಮೇಹಿ ವೀಸತಿಯಾ ಆಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ॥ ಕಾಯೇ ಕಾಯಾನುಪಸ್ಸನಾಸತಿಪಟ್ಠಾನೇ ಉಪಟ್ಠಾನಾಧಿಪತೇಯ್ಯಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಸತಿನ್ದ್ರಿಯಸ್ಸ ವಸೇನ ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ವೇದನಾಸು ವೇದನಾನುಪಸ್ಸನಾಸತಿಪಟ್ಠಾನೇ…ಪೇ॰… ಚಿತ್ತೇ ಚಿತ್ತಾನುಪಸ್ಸನಾಸತಿಪಟ್ಠಾನೇ… ಧಮ್ಮೇಸು ಧಮ್ಮಾನುಪಸ್ಸನಾಸತಿಪಟ್ಠಾನೇ ಉಪಟ್ಠಾನಾಧಿಪತೇಯ್ಯಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಸತಿನ್ದ್ರಿಯಸ್ಸ ವಸೇನ ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಚತೂಸು ಸತಿಪಟ್ಠಾನೇಸು ಸತಿನ್ದ್ರಿಯಸ್ಸ ವಸೇನ ಇಮೇಹಿ ವೀಸತಿಯಾ ಆಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ।>
      text <ಚತೂಸು ಝಾನೇಸು ಸಮಾಧಿನ್ದ್ರಿಯಸ್ಸ ವಸೇನ ಕತಮೇಹಿ ವೀಸತಿಯಾ ಆಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ॥ ಪಠಮೇ ಝಾನೇ ಅವಿಕ್ಖೇಪಾಧಿಪತೇಯ್ಯಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ಸಮಾಧಿನ್ದ್ರಿಯಸ್ಸ ವಸೇನ ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ದುತಿಯೇ ಝಾನೇ…ಪೇ॰… ತತಿಯೇ ಝಾನೇ… ಚತುತ್ಥೇ ಝಾನೇ ಅವಿಕ್ಖೇಪಾಧಿಪತೇಯ್ಯಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ಸಮಾಧಿನ್ದ್ರಿಯಸ್ಸ ವಸೇನ ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಚತೂಸು ಝಾನೇಸು ಸಮಾಧಿನ್ದ್ರಿಯಸ್ಸ ವಸೇನ ಇಮೇಹಿ ವೀಸತಿಯಾ ಆಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ।>
      text <ಚತೂಸು ಅರಿಯಸಚ್ಚೇಸು ಪಞ್ಞಿನ್ದ್ರಿಯಸ್ಸ ವಸೇನ ಕತಮೇಹಿ ವೀಸತಿಯಾ ಆಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ॥ ದುಕ್ಖೇ ಅರಿಯಸಚ್ಚೇ ದಸ್ಸನಾಧಿಪತೇಯ್ಯಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಪಞ್ಞಿನ್ದ್ರಿಯಸ್ಸ ವಸೇನ ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ದುಕ್ಖಸಮುದಯೇ ಅರಿಯಸಚ್ಚೇ…ಪೇ॰… ದುಕ್ಖನಿರೋಧೇ ಅರಿಯಸಚ್ಚೇ… ದುಕ್ಖನಿರೋಧಗಾಮಿನಿಯಾ ಪಟಿಪದಾಯ ಅರಿಯಸಚ್ಚೇ ದಸ್ಸನಾಧಿಪತೇಯ್ಯಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಪಞ್ಞಿನ್ದ್ರಿಯಸ್ಸ ವಸೇನ ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ಚತೂಸು ಅರಿಯಸಚ್ಚೇಸು ಪಞ್ಞಿನ್ದ್ರಿಯಸ್ಸ ವಸೇನ ಇಮೇಹಿ ವೀಸತಿಯಾ ಆಕಾರೇಹಿ ಪಞ್ಚಿನ್ದ್ರಿಯಾನಿ ದಟ್ಠಬ್ಬಾನಿ।>
    text <ಖ॥ ಚರಿಯವಾರೋ>
      text <೧೯೬>, <ಚತೂಸು ಸೋತಾಪತ್ತಿಯಙ್ಗೇಸು ಸದ್ಧಿನ್ದ್ರಿಯಸ್ಸ ವಸೇನ ಕತಿಹಾಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಚರಿಯಾ ದಟ್ಠಬ್ಬಾ॥>
      text <ಚತೂಸು ಸಮ್ಮಪ್ಪಧಾನೇಸು…ಪೇ॰… ಚತೂಸು ಸತಿಪಟ್ಠಾನೇಸು… ಚತೂಸು ಝಾನೇಸು… ಚತೂಸು ಅರಿಯಸಚ್ಚೇಸು ಪಞ್ಞಿನ್ದ್ರಿಯಸ್ಸ ವಸೇನ ಕತಿಹಾಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಚರಿಯಾ ದಟ್ಠಬ್ಬಾ॥ ಚತೂಸು ಸೋತಾಪತ್ತಿಯಙ್ಗೇಸು ಸದ್ಧಿನ್ದ್ರಿಯಸ್ಸ ವಸೇನ ವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಚರಿಯಾ ದಟ್ಠಬ್ಬಾ। ಚತೂಸು ಸಮ್ಮಪ್ಪಧಾನೇಸು…ಪೇ॰… ಚತೂಸು ಸತಿಪಟ್ಠಾನೇಸು… ಚತೂಸು ಝಾನೇಸು… ಚತೂಸು ಅರಿಯಸಚ್ಚೇಸು ಪಞ್ಞಿನ್ದ್ರಿಯಸ್ಸ ವಸೇನ ವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಚರಿಯಾ ದಟ್ಠಬ್ಬಾ।>
      text <ಚತೂಸು ಸೋತಾಪತ್ತಿಯಙ್ಗೇಸು ಸದ್ಧಿನ್ದ್ರಿಯಸ್ಸ ವಸೇನ ಕತಮೇಹಿ ವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಚರಿಯಾ ದಟ್ಠಬ್ಬಾ॥ ಸಪ್ಪುರಿಸಸಂಸೇವೇ ಸೋತಾಪತ್ತಿಯಙ್ಗೇ ಅಧಿಮೋಕ್ಖಾಧಿಪತೇಯ್ಯಟ್ಠೇನ ಸದ್ಧಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಸದ್ಧಿನ್ದ್ರಿಯಸ್ಸ ವಸೇನ ಪಗ್ಗಹಟ್ಠೇನ ವೀರಿಯಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಉಪಟ್ಠಾನಟ್ಠೇನ ಸತಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ದಸ್ಸನಟ್ಠೇನ ಪಞ್ಞಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಸದ್ಧಮ್ಮಸವನೇ ಸೋತಾಪತ್ತಿಯಙ್ಗೇ…ಪೇ॰… ಯೋನಿಸೋ ಮನಸಿಕಾರೇ ಸೋತಾಪತ್ತಿಯಙ್ಗೇ… ಧಮ್ಮಾನುಧಮ್ಮಪಟಿಪತ್ತಿಯಾ ಸೋತಾಪತ್ತಿಯಙ್ಗೇ ಅಧಿಮೋಕ್ಖಾಧಿಪತೇಯ್ಯಟ್ಠೇನ ಸದ್ಧಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಸದ್ಧಿನ್ದ್ರಿಯಸ್ಸ ವಸೇನ ಪಗ್ಗಹಟ್ಠೇನ ವೀರಿಯಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಉಪಟ್ಠಾನಟ್ಠೇನ ಸತಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ದಸ್ಸನಟ್ಠೇನ ಪಞ್ಞಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಚತೂಸು ಸೋತಾಪತ್ತಿಯಙ್ಗೇಸು ಸದ್ಧಿನ್ದ್ರಿಯಸ್ಸ ವಸೇನ ಇಮೇಹಿ ವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಚರಿಯಾ ದಟ್ಠಬ್ಬಾ।>
      text <ಚತೂಸು ಸಮ್ಮಪ್ಪಧಾನೇಸು ವೀರಿಯಿನ್ದ್ರಿಯಸ್ಸ ವಸೇನ ಕತಮೇಹಿ ವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಚರಿಯಾ ದಟ್ಠಬ್ಬಾ॥ ಅನುಪ್ಪನ್ನಾನಂ ಪಾಪಕಾನಂ ಅಕುಸಲಾನಂ ಧಮ್ಮಾನಂ ಅನುಪ್ಪಾದಾಯ ಸಮ್ಮಪ್ಪಧಾನೇ ಪಗ್ಗಹಾಧಿಪತೇಯ್ಯಟ್ಠೇನ ವೀರಿಯಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ವೀರಿಯಿನ್ದ್ರಿಯಸ್ಸ ವಸೇನ ಉಪಟ್ಠಾನಟ್ಠೇನ ಸತಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ದಸ್ಸನಟ್ಠೇನ ಪಞ್ಞಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಉಪ್ಪನ್ನಾನಂ ಪಾಪಕಾನಂ ಅಕುಸಲಾನಂ ಧಮ್ಮಾನಂ ಪಹಾನಾಯ ಸಮ್ಮಪ್ಪಧಾನೇ…ಪೇ॰… ಅನುಪ್ಪನ್ನಾನಂ ಕುಸಲಾನಂ ಧಮ್ಮಾನಂ ಉಪ್ಪಾದಾಯ ಸಮ್ಮಪ್ಪಧಾನೇ…ಪೇ॰… ಉಪ್ಪನ್ನಾನಂ ಕುಸಲಾನಂ ಧಮ್ಮಾನಂ ಠಿತಿಯಾ ಅಸಮ್ಮೋಸಾಯ ಭಿಯ್ಯೋಭಾವಾಯ ವೇಪುಲ್ಲಾಯ ಭಾವನಾಯ ಪಾರಿಪೂರಿಯಾ ಸಮ್ಮಪ್ಪಧಾನೇ ಪಗ್ಗಹಾಧಿಪತೇಯ್ಯಟ್ಠೇನ ವೀರಿಯಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ…ಪೇ॰… ಚತೂಸು ಸಮ್ಮಪ್ಪಧಾನೇಸು ವೀರಿಯಿನ್ದ್ರಿಯಸ್ಸ ವಸೇನ ಇಮೇಹಿ ವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಚರಿಯಾ ದಟ್ಠಬ್ಬಾ।>
      text <ಚತೂಸು ಸತಿಪಟ್ಠಾನೇಸು ಸತಿನ್ದ್ರಿಯಸ್ಸ ವಸೇನ ಕತಮೇಹಿ ವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಚರಿಯಾ ದಟ್ಠಬ್ಬಾ॥ ಕಾಯೇ ಕಾಯಾನುಪಸ್ಸನಾಸತಿಪಟ್ಠಾನೇ ಉಪಟ್ಠಾನಾಧಿಪತೇಯ್ಯಟ್ಠೇನ ಸತಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಸತಿನ್ದ್ರಿಯಸ್ಸ ವಸೇನ ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ದಸ್ಸನಟ್ಠೇನ ಪಞ್ಞಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ವೇದನಾಸು ವೇದನಾನುಪಸ್ಸನಾಸತಿಪಟ್ಠಾನೇ…ಪೇ॰… ಚಿತ್ತೇ ಚಿತ್ತಾನುಪಸ್ಸನಾಸತಿಪಟ್ಠಾನೇ…ಪೇ॰… ಧಮ್ಮೇಸು ಧಮ್ಮಾನುಪಸ್ಸನಾಸತಿಪಟ್ಠಾನೇ ಉಪಟ್ಠಾನಾಧಿಪತೇಯ್ಯಟ್ಠೇನ ಸತಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ…ಪೇ॰… ಚತೂಸು ಸತಿಪಟ್ಠಾನೇಸು ಸತಿನ್ದ್ರಿಯಸ್ಸ ವಸೇನ ಇಮೇಹಿ ವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಚರಿಯಾ ದಟ್ಠಬ್ಬಾ।>
      text <ಚತೂಸು ಝಾನೇಸು ಸಮಾಧಿನ್ದ್ರಿಯಸ್ಸ ವಸೇನ ಕತಮೇಹಿ ವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಚರಿಯಾ ದಟ್ಠಬ್ಬಾ॥ ಪಠಮೇ ಝಾನೇ ಅವಿಕ್ಖೇಪಾಧಿಪತೇಯ್ಯಟ್ಠೇನ ಸಮಾಧಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಸಮಾಧಿನ್ದ್ರಿಯಸ್ಸ ವಸೇನ ದಸ್ಸನಟ್ಠೇನ ಪಞ್ಞಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಉಪಟ್ಠಾನಟ್ಠೇನ ಸತಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ದುತಿಯೇ ಝಾನೇ…ಪೇ॰… ತತಿಯೇ ಝಾನೇ…ಪೇ॰… ಚತುತ್ಥೇ ಝಾನೇ ಅವಿಕ್ಖೇಪಾಧಿಪತೇಯ್ಯಟ್ಠೇನ ಸಮಾಧಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ…ಪೇ॰… ಚತೂಸು ಝಾನೇಸು ಸಮಾಧಿನ್ದ್ರಿಯಸ್ಸ ವಸೇನ ಇಮೇಹಿ ವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಚರಿಯಾ ದಟ್ಠಬ್ಬಾ।>
      text <ಚತೂಸು ಅರಿಯಸಚ್ಚೇಸು ಪಞ್ಞಿನ್ದ್ರಿಯಸ್ಸ ವಸೇನ ಕತಮೇಹಿ ವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಚರಿಯಾ ದಟ್ಠಬ್ಬಾ॥ ದುಕ್ಖೇ ಅರಿಯಸಚ್ಚೇ ದಸ್ಸನಾಧಿಪತೇಯ್ಯಟ್ಠೇನ ಪಞ್ಞಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಪಞ್ಞಿನ್ದ್ರಿಯಸ್ಸ ವಸೇನ ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಉಪಟ್ಠಾನಟ್ಠೇನ ಸತಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ದುಕ್ಖಸಮುದಯೇ ಅರಿಯಸಚ್ಚೇ…ಪೇ॰… ದುಕ್ಖನಿರೋಧೇ ಅರಿಯಸಚ್ಚೇ… ದುಕ್ಖನಿರೋಧಗಾಮಿನಿಯಾ ಪಟಿಪದಾಯ ಅರಿಯಸಚ್ಚೇ ದಸ್ಸನಾಧಿಪತೇಯ್ಯಟ್ಠೇನ ಪಞ್ಞಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಪಞ್ಞಿನ್ದ್ರಿಯಸ್ಸ ವಸೇನ ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಉಪಟ್ಠಾನಟ್ಠೇನ ಸತಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಸ್ಸ ಚರಿಯಾ ದಟ್ಠಬ್ಬಾ। ಚತೂಸು ಅರಿಯಸಚ್ಚೇಸು ಪಞ್ಞಿನ್ದ್ರಿಯಸ್ಸ ವಸೇನ ಇಮೇಹಿ ವೀಸತಿಯಾ ಆಕಾರೇಹಿ ಪಞ್ಚನ್ನಂ ಇನ್ದ್ರಿಯಾನಂ ಚರಿಯಾ ದಟ್ಠಬ್ಬಾ।>
    text <ಗ॥ ಚಾರವಿಹಾರನಿದ್ದೇಸೋ>
      text <೧೯೭>, <ಚಾರೋ ಚ ವಿಹಾರೋ ಚ ಅನುಬುದ್ಧೋ ಹೋತಿ ಪಟಿವಿದ್ಧೋ। ಯಥಾಚರನ್ತಂ ಯಥಾವಿಹರನ್ತಂ ವಿಞ್ಞೂ ಸಬ್ರಹ್ಮಚಾರೀ ಗಮ್ಭೀರೇಸು ಠಾನೇಸು ಓಕಪ್ಪೇಯ್ಯುಂ ಅದ್ಧಾ। ಅಯಮಾಯಸ್ಮಾ ಪತ್ತೋ ವಾ ಪಾಪುಣಿಸ್ಸತಿ ವಾ।>
      text <ಚರಿಯಾತಿ ಅಟ್ಠ ಚರಿಯಾಯೋ ಇರಿಯಾಪಥಚರಿಯಾ। ಆಯತನಚರಿಯಾ। ಸತಿಚರಿಯಾ। ಸಮಾಧಿಚರಿಯಾ। ಞಾಣಚರಿಯಾ। ಮಗ್ಗಚರಿಯಾ। ಪತ್ತಿಚರಿಯಾ। ಲೋಕತ್ಥಚರಿಯಾತಿ। ಇರಿಯಾಪಥಚರಿಯಾತಿ ಚತೂಸು ಇರಿಯಾಪಥೇಸು। ಆಯತನಚರಿಯಾತಿ ಛಸು ಅಜ್ಝತ್ತಿಕಬಾಹಿರೇಸು ಆಯತನೇಸು। ಸತಿಚರಿಯಾತಿ ಚತೂಸು ಸತಿಪಟ್ಠಾನೇಸು। ಸಮಾಧಿಚರಿಯಾತಿ ಚತೂಸು ಝಾನೇಸು। ಞಾಣಚರಿಯಾತಿ ಚತೂಸು ಅರಿಯಸಚ್ಚೇಸು। ಮಗ್ಗಚರಿಯಾತಿ ಚತೂಸು ಅರಿಯಮಗ್ಗೇಸು। ಪತ್ತಿಚರಿಯಾತಿ ಚತೂಸು ಸಾಮಞ್ಞಫಲೇಸು। ಲೋಕತ್ಥಚರಿಯಾತಿ ತಥಾಗತೇಸು ಅರಹನ್ತೇಸು ಸಮ್ಮಾಸಮ್ಬುದ್ಧೇಸು। ಪದೇಸೇ ಪಚ್ಚೇಕಬುದ್ಧೇಸು। ಪದೇಸೇ ಸಾವಕೇಸು। ಇರಿಯಾಪಥಚರಿಯಾ ಚ ಪಣಿಧಿಸಮ್ಪನ್ನಾನಂ। ಆಯತನಚರಿಯಾ ಚ ಇನ್ದ್ರಿಯೇಸು ಗುತ್ತದ್ವಾರಾನಂ। ಸತಿಚರಿಯಾ ಚ ಅಪ್ಪಮಾದವಿಹಾರೀನಂ। ಸಮಾಧಿಚರಿಯಾ ಚ ಅಧಿಚಿತ್ತಮನುಯುತ್ತಾನಂ। ಞಾಣಚರಿಯಾ ಚ ಬುದ್ಧಿಸಮ್ಪನ್ನಾನಂ। ಮಗ್ಗಚರಿಯಾ ಚ ಸಮ್ಮಾಪಟಿಪನ್ನಾನಂ। ಪತ್ತಿಚರಿಯಾ ಚ ಅಧಿಗತಫಲಾನಂ। ಲೋಕತ್ಥಚರಿಯಾ ಚ ತಥಾಗತಾನಂ ಅರಹನ್ತಾನಂ ಸಮ್ಮಾಸಮ್ಬುದ್ಧಾನಂ। ಪದೇಸೇ ಪಚ್ಚೇಕಬುದ್ಧಾನಂ। ಪದೇಸೇ ಸಾವಕಾನಂ। ಇಮಾ ಅಟ್ಠ ಚರಿಯಾಯೋ।>
      text <ಅಪರಾಪಿ ಅಟ್ಠ ಚರಿಯಾಯೋ। ಅಧಿಮುಚ್ಚನ್ತೋ ಸದ್ಧಾಯ ಚರತಿ। ಪಗ್ಗಣ್ಹನ್ತೋ ವೀರಿಯೇನ ಚರತಿ। ಉಪಟ್ಠಾಪೇನ್ತೋ ಸತಿಯಾ ಚರತಿ। ಅವಿಕ್ಖೇಪಂ ಕರೋನ್ತೋ ಸಮಾಧಿನಾ ಚರತಿ। ಪಜಾನನ್ತೋ ಪಞ್ಞಾಯ ಚರತಿ। ವಿಜಾನನ್ತೋ ವಿಞ್ಞಾಣಚರಿಯಾಯ ಚರತಿ। ಏವಂ ಪಟಿಪನ್ನಸ್ಸ ಕುಸಲಾ ಧಮ್ಮಾ ಆಯಾಪೇನ್ತೀತಿ ಆಯತನಚರಿಯಾಯ ಚರತಿ। ಏವಂ ಪಟಿಪನ್ನೋ ವಿಸೇಸಮಧಿಗಚ್ಛತೀತಿ ವಿಸೇಸಚರಿಯಾಯ ಚರತಿ ಇಮಾ ಅಟ್ಠ ಚರಿಯಾಯೋ।>
      text <ಅಪರಾಪಿ ಅಟ್ಠ ಚರಿಯಾಯೋ। ದಸ್ಸನಚರಿಯಾ ಚ ಸಮ್ಮಾದಿಟ್ಠಿಯಾ। ಅಭಿನಿರೋಪನಚರಿಯಾ ಚ ಸಮ್ಮಾಸಙ್ಕಪ್ಪಸ್ಸ। ಪರಿಗ್ಗಹಚರಿಯಾ ಚ ಸಮ್ಮಾವಾಚಾಯ। ಸಮುಟ್ಠಾನಚರಿಯಾ ಚ ಸಮ್ಮಾಕಮ್ಮನ್ತಸ್ಸ। ವೋದಾನಚರಿಯಾ ಚ ಸಮ್ಮಾಆಜೀವಸ್ಸ। ಪಗ್ಗಹಚರಿಯಾ ಚ ಸಮ್ಮಾವಾಯಾಮಸ್ಸ। ಉಪಟ್ಠಾನಚರಿಯಾ ಚ ಸಮ್ಮಾಸತಿಯಾ। ಅವಿಕ್ಖೇಪಚರಿಯಾ ಚ ಸಮ್ಮಾಸಮಾಧಿಸ್ಸ ಇಮಾ ಅಟ್ಠ ಚರಿಯಾಯೋ।>
      text <ವಿಹಾರೋತಿ ಅಧಿಮುಚ್ಚನ್ತೋ ಸದ್ಧಾಯ ವಿಹರತಿ। ಪಗ್ಗಣ್ಹನ್ತೋ ವೀರಿಯೇನ ವಿಹರತಿ। ಉಪಟ್ಠಾಪೇನ್ತೋ ಸತಿಯಾ ವಿಹರತಿ। ಅವಿಕ್ಖೇಪಂ ಕರೋನ್ತೋ ಸಮಾಧಿನಾ ವಿಹರತಿ। ಪಜಾನನ್ತೋ ಪಞ್ಞಾಯ ವಿಹರತಿ।>
      text <ಅನುಬುದ್ಧೋತಿ ಸದ್ಧಿನ್ದ್ರಿಯಸ್ಸ ಅಧಿಮೋಕ್ಖಟ್ಠೋ ಅನುಬುದ್ಧೋ ಹೋತಿ। ವೀರಿಯಿನ್ದ್ರಿಯಸ್ಸ ಪಗ್ಗಹಟ್ಠೋ ಅನುಬುದ್ಧೋ ಹೋತಿ। ಸತಿನ್ದ್ರಿಯಸ್ಸ ಉಪಟ್ಠಾನಟ್ಠೋ ಅನುಬುದ್ಧೋ ಹೋತಿ। ಸಮಾಧಿನ್ದ್ರಿಯಸ್ಸ ಅವಿಕ್ಖೇಪಟ್ಠೋ ಅನುಬುದ್ಧೋ ಹೋತಿ। ಪಞ್ಞಿನ್ದ್ರಿಯಸ್ಸ ದಸ್ಸನಟ್ಠೋ ಅನುಬುದ್ಧೋ ಹೋತಿ।>
      text <ಪಟಿವಿದ್ಧೋತಿ ಸದ್ಧಿನ್ದ್ರಿಯಸ್ಸ ಅಧಿಮೋಕ್ಖಟ್ಠೋ ಪಟಿವಿದ್ಧೋ ಹೋತಿ। ವೀರಿಯಿನ್ದ್ರಿಯಸ್ಸ ಪಗ್ಗಹಟ್ಠೋ ಪಟಿವಿದ್ಧೋ ಹೋತಿ। ಸತಿನ್ದ್ರಿಯಸ್ಸ ಉಪಟ್ಠಾನಟ್ಠೋ ಪಟಿವಿದ್ಧೋ ಹೋತಿ। ಸಮಾಧಿನ್ದ್ರಿಯಸ್ಸ ಅವಿಕ್ಖೇಪಟ್ಠೋ ಪಟಿವಿದ್ಧೋ ಹೋತಿ। ಪಞ್ಞಿನ್ದ್ರಿಯಸ್ಸ ದಸ್ಸನಟ್ಠೋ ಪಟಿವಿದ್ಧೋ ಹೋತಿ। ಯಥಾಚರನ್ತನ್ತಿ ಏವಂ ಸದ್ಧಾಯ ಚರನ್ತಂ। ಏವಂ ವೀರಿಯೇನ ಚರನ್ತಂ। ಏವಂ ಸತಿಯಾ ಚರನ್ತಂ। ಏವಂ ಸಮಾಧಿನಾ ಚರನ್ತಂ। ಏವಂ ಪಞ್ಞಾಯ ಚರನ್ತಂ। ಯಥಾವಿಹರನ್ತನ್ತಿ ಏವಂ ಸದ್ಧಾಯ ವಿಹರನ್ತಂ। ಏವಂ ವೀರಿಯೇನ ವಿಹರನ್ತಂ। ಏವಂ ಸತಿಯಾ ವಿಹರನ್ತಂ। ಏವಂ ಸಮಾಧಿನಾ ವಿಹರನ್ತಂ। ಏವಂ ಪಞ್ಞಾಯ ವಿಹರನ್ತಂ। ವಿಞ್ಞೂತಿ ವಿಞ್ಞೂ ವಿಭಾವೀ ಮೇಧಾವೀ ಪಣ್ಡಿತಾ ಬುದ್ಧಿಸಮ್ಪನ್ನಾ। ಸಬ್ರಹ್ಮಚಾರೀತಿ ಏಕಕಮ್ಮಂ ಏಕುದ್ದೇಸೋ ಸಮಸಿಕ್ಖತಾ। ಗಮ್ಭೀರೇಸು ಠಾನೇಸೂತಿ ಗಮ್ಭೀರಾನಿ ಠಾನಾನಿ ವುಚ್ಚನ್ತಿ ಝಾನಾ ಚ ವಿಮೋಕ್ಖಾ ಚ ಸಮಾಧೀ ಚ ಸಮಾಪತ್ತಿಯೋ ಚ ಮಗ್ಗಾ ಚ ಫಲಾನಿ ಚ ಅಭಿಞ್ಞಾಯೋ ಚ ಪಟಿಸಮ್ಭಿದಾ ಚ। ಓಕಪ್ಪೇಯ್ಯುನ್ತಿ ಸದ್ದಹೇಯ್ಯುಂ ಅಧಿಮುಚ್ಚೇಯ್ಯುಂ। ಅದ್ಧಾತಿ ಏಕಂಸವಚನಮೇತಂ ನಿಸ್ಸಂಸಯವಚನಮೇತಂ ನಿಕ್ಕಙ್ಖವಚನಮೇತಂ ಅದ್ವೇಜ್ಝವಚನಮೇತಂ ಅದ್ವೇಳ್ಹಕವಚನಮೇತಂ ನಿಯೋಗವಚನಮೇತಂ ಅಪಣ್ಣಕವಚನಮೇತಂ ಅವತ್ಥಾಪನವಚನಮೇತಂ ಅದ್ಧಾತಿ। ಆಯಸ್ಮಾತಿ ಪಿಯವಚನಮೇತಂ ಗರುವಚನಮೇತಂ ಸಗಾರವಸಪ್ಪತಿಸ್ಸಾಧಿವಚನಮೇತಂ ಆಯಸ್ಮಾತಿ। ಪತ್ತೋ ವಾತಿ ಅಧಿಗತೋ ವಾ। ಪಾಪುಣಿಸ್ಸತಿ ವಾತಿ ಅಧಿಗಮಿಸ್ಸತಿ ವಾ।>
      stand <ಸುತ್ತನ್ತನಿದ್ದೇಸೋ ತತಿಯೋ।>
    text <೪॥ ಚತುತ್ಥಸುತ್ತನ್ತನಿದ್ದೇಸೋ>
      text <೧೯೮>, <ಪುರಿಮನಿದಾನಂ। ಪಞ್ಚಿಮಾನಿ। ಭಿಕ್ಖವೇ। ಇನ್ದ್ರಿಯಾನಿ। ಕತಮಾನಿ ಪಞ್ಚ॥ ಸದ್ಧಿನ್ದ್ರಿಯಂ। ವೀರಿಯಿನ್ದ್ರಿಯಂ। ಸತಿನ್ದ್ರಿಯಂ। ಸಮಾಧಿನ್ದ್ರಿಯಂ। ಪಞ್ಞಿನ್ದ್ರಿಯಂ ಇಮಾನಿ ಖೋ। ಭಿಕ್ಖವೇ। ಪಞ್ಚಿನ್ದ್ರಿಯಾನಿ। ಇಮಾನಿ ಪಞ್ಚಿನ್ದ್ರಿಯಾನಿ ಕತಿಹಾಕಾರೇಹಿ ಕೇನಟ್ಠೇನ ದಟ್ಠಬ್ಬಾನಿ॥ ಇಮಾನಿ ಪಞ್ಚಿನ್ದ್ರಿಯಾನಿ ಛಹಾಕಾರೇಹಿ ತೇನಟ್ಠೇನ ದಟ್ಠಬ್ಬಾನಿ ಆಧಿಪತೇಯ್ಯಟ್ಠೇನ ಆದಿವಿಸೋಧನಟ್ಠೇನ ಅಧಿಮತ್ತಟ್ಠೇನ। ಅಧಿಟ್ಠಾನಟ್ಠೇನ। ಪರಿಯಾದಾನಟ್ಠೇನ। ಪತಿಟ್ಠಾಪಕಟ್ಠೇನ।>
    text <ಕ॥ ಆಧಿಪತೇಯ್ಯಟ್ಠನಿದ್ದೇಸೋ>
      text <೧೯೯>, <ಕಥಂ ಆಧಿಪತೇಯ್ಯಟ್ಠೇನ ಇನ್ದ್ರಿಯಾನಿ ದಟ್ಠಬ್ಬಾನಿ॥ ಅಸ್ಸದ್ಧಿಯಂ ಪಜಹತೋ ಅಧಿಮೋಕ್ಖಾಧಿಪತೇಯ್ಯಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಸದ್ಧಿನ್ದ್ರಿಯಸ್ಸ ವಸೇನ ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಕೋಸಜ್ಜಂ ಪಜಹತೋ ಪಗ್ಗಹಾಧಿಪತೇಯ್ಯಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ವೀರಿಯಿನ್ದ್ರಿಯಸ್ಸ ವಸೇನ ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಪಮಾದಂ ಪಜಹತೋ ಉಪಟ್ಠಾನಾಧಿಪತೇಯ್ಯಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಸತಿನ್ದ್ರಿಯಸ್ಸ ವಸೇನ ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಉದ್ಧಚ್ಚಂ ಪಜಹತೋ ಅವಿಕ್ಖೇಪಾಧಿಪತೇಯ್ಯಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ಸಮಾಧಿನ್ದ್ರಿಯಸ್ಸ ವಸೇನ ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಅವಿಜ್ಜಂ ಪಜಹತೋ ದಸ್ಸನಾಧಿಪತೇಯ್ಯಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಪಞ್ಞಿನ್ದ್ರಿಯಸ್ಸ ವಸೇನ ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ।>
      text <ಕಾಮಚ್ಛನ್ದಂ ಪಜಹತೋ ನೇಕ್ಖಮ್ಮವಸೇನ ಅಧಿಮೋಕ್ಖಾಧಿಪತೇಯ್ಯಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಸದ್ಧಿನ್ದ್ರಿಯಸ್ಸ ವಸೇನ ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಕಾಮಚ್ಛನ್ದಂ ಪಜಹತೋ ನೇಕ್ಖಮ್ಮವಸೇನ ಪಗ್ಗಹಾಧಿಪತೇಯ್ಯಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ವೀರಿಯಿನ್ದ್ರಿಯಸ್ಸ ವಸೇನ ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಕಾಮಚ್ಛನ್ದಂ ಪಜಹತೋ ನೇಕ್ಖಮ್ಮವಸೇನ ಉಪಟ್ಠಾನಾಧಿಪತೇಯ್ಯಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಸತಿನ್ದ್ರಿಯಸ್ಸ ವಸೇನ ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಕಾಮಚ್ಛನ್ದಂ ಪಜಹತೋ ನೇಕ್ಖಮ್ಮವಸೇನ ಅವಿಕ್ಖೇಪಾಧಿಪತೇಯ್ಯಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ಸಮಾಧಿನ್ದ್ರಿಯಸ್ಸ ವಸೇನ ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಕಾಮಚ್ಛನ್ದಂ ಪಜಹತೋ ನೇಕ್ಖಮ್ಮವಸೇನ ದಸ್ಸನಾಧಿಪತೇಯ್ಯಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಪಞ್ಞಿನ್ದ್ರಿಯಸ್ಸ ವಸೇನ ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ।>
      text <ಬ್ಯಾಪಾದಂ ಪಜಹತೋ ಅಬ್ಯಾಪಾದವಸೇನ…ಪೇ॰… ಥಿನಮಿದ್ಧಂ ಪಜಹತೋ ಆಲೋಕಸಞ್ಞಾವಸೇನ…ಪೇ॰… ಸಬ್ಬಕಿಲೇಸೇ ಪಜಹತೋ ಅರಹತ್ತಮಗ್ಗವಸೇನ ಅಧಿಮೋಕ್ಖಾಧಿಪತೇಯ್ಯಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಸದ್ಧಿನ್ದ್ರಿಯಸ್ಸ ವಸೇನ ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ…ಪೇ॰… ಸಬ್ಬಕಿಲೇಸೇ ಪಜಹತೋ ಅರಹತ್ತಮಗ್ಗವಸೇನ ದಸ್ಸನಾಧಿಪತೇಯ್ಯಟ್ಠೇನ ಪಞ್ಞಿನ್ದ್ರಿಯಂ ದಟ್ಠಬ್ಬಂ। ಪಞ್ಞಿನ್ದ್ರಿಯಸ್ಸ ವಸೇನ ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ದಟ್ಠಬ್ಬಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ದಟ್ಠಬ್ಬಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ದಟ್ಠಬ್ಬಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ದಟ್ಠಬ್ಬಂ। ಏವಂ ಆಧಿಪತೇಯ್ಯಟ್ಠೇನ ಇನ್ದ್ರಿಯಾನಿ ದಟ್ಠಬ್ಬಾನಿ।>
    text <ಖ॥ ಆದಿವಿಸೋಧನಟ್ಠನಿದ್ದೇಸೋ>
      text <೨೦೦>, <ಕಥಂ ಆದಿವಿಸೋಧನಟ್ಠೇನ ಇನ್ದ್ರಿಯಾನಿ ದಟ್ಠಬ್ಬಾನಿ॥ ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ। ಅಸ್ಸದ್ಧಿಯಸಂವರಟ್ಠೇನ ಸೀಲವಿಸುದ್ಧಿ ಸದ್ಧಿನ್ದ್ರಿಯಸ್ಸ ಆದಿವಿಸೋಧನಾ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ। ಕೋಸಜ್ಜಸಂವರಟ್ಠೇನ ಸೀಲವಿಸುದ್ಧಿ ವೀರಿಯಿನ್ದ್ರಿಯಸ್ಸ ಆದಿವಿಸೋಧನಾ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ। ಪಮಾದಸಂವರಟ್ಠೇನ ಸೀಲವಿಸುದ್ಧಿ ಸತಿನ್ದ್ರಿಯಸ್ಸ ಆದಿವಿಸೋಧನಾ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ। ಉದ್ಧಚ್ಚಸಂವರಟ್ಠೇನ ಸೀಲವಿಸುದ್ಧಿ ಸಮಾಧಿನ್ದ್ರಿಯಸ್ಸ ಆದಿವಿಸೋಧನಾ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ। ಅವಿಜ್ಜಾಸಂವರಟ್ಠೇನ ಸೀಲವಿಸುದ್ಧಿ ಪಞ್ಞಿನ್ದ್ರಿಯಸ್ಸ ಆದಿವಿಸೋಧನಾ। ನೇಕ್ಖಮ್ಮೇ ಪಞ್ಚಿನ್ದ್ರಿಯಾನಿ। ಕಾಮಚ್ಛನ್ದಸಂವರಟ್ಠೇನ ಸೀಲವಿಸುದ್ಧಿ ಪಞ್ಚನ್ನಂ ಇನ್ದ್ರಿಯಾನಂ ಆದಿವಿಸೋಧನಾ। ಅಬ್ಯಾಪಾದೇ ಪಞ್ಚಿನ್ದ್ರಿಯಾನಿ। ಬ್ಯಾಪಾದಸಂವರಟ್ಠೇನ ಸೀಲವಿಸುದ್ಧಿ ಪಞ್ಚನ್ನಂ ಇನ್ದ್ರಿಯಾನಂ ಆದಿವಿಸೋಧನಾ…ಪೇ॰… ಅರಹತ್ತಮಗ್ಗೇ ಪಞ್ಚಿನ್ದ್ರಿಯಾನಿ। ಸಬ್ಬಕಿಲೇಸಸಂವರಟ್ಠೇನ ಸೀಲವಿಸುದ್ಧಿ ಪಞ್ಚನ್ನಂ ಇನ್ದ್ರಿಯಾನಂ ಆದಿವಿಸೋಧನಾ। ಏವಂ ಆದಿವಿಸೋಧನಟ್ಠೇನ ಇನ್ದ್ರಿಯಾನಿ ದಟ್ಠಬ್ಬಾನಿ।>
    text <ಗ॥ ಅಧಿಮತ್ತಟ್ಠನಿದ್ದೇಸೋ>
      text <೨೦೧>, <ಕಥಂ ಅಧಿಮತ್ತಟ್ಠೇನ ಇನ್ದ್ರಿಯಾನಿ ದಟ್ಠಬ್ಬಾನಿ॥ ಸದ್ಧಿನ್ದ್ರಿಯಸ್ಸ ಭಾವನಾಯ ಛನ್ದೋ ಉಪ್ಪಜ್ಜತಿ ಛನ್ದವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ಛನ್ದವಸೇನ ಪಾಮೋಜ್ಜಂ ಉಪ್ಪಜ್ಜತಿ ಪಾಮೋಜ್ಜವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ಪಾಮೋಜ್ಜವಸೇನ ಪೀತಿ ಉಪ್ಪಜ್ಜತಿ ಪೀತಿವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ಪೀತಿವಸೇನ ಪಸ್ಸದ್ಧಿ ಉಪ್ಪಜ್ಜತಿ ಪಸ್ಸದ್ಧಿವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ಪಸ್ಸದ್ಧಿವಸೇನ ಸುಖಂ ಉಪ್ಪಜ್ಜತಿ ಸುಖವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ಸುಖವಸೇನ ಓಭಾಸೋ ಉಪ್ಪಜ್ಜತಿ ಓಭಾಸವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ಓಭಾಸವಸೇನ ಸಂವೇಗೋ ಉಪ್ಪಜ್ಜತಿ ಸಂವೇಗವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ಸಂವೇಜೇತ್ವಾ ಚಿತ್ತಂ ಸಮಾದಹತಿ ಸಮಾಧಿವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ತಥಾ ಸಮಾಹಿತಂ ಚಿತ್ತಂ ಸಾಧುಕಂ ಪಗ್ಗಣ್ಹಾತಿ ಪಗ್ಗಹವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ತಥಾಪಗ್ಗಹಿತಂ ಚಿತ್ತಂ ಸಾಧುಕಂ ಅಜ್ಝುಪೇಕ್ಖತಿ ಉಪೇಕ್ಖಾವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ಉಪೇಕ್ಖಾವಸೇನ ನಾನತ್ತಕಿಲೇಸೇಹಿ ಚಿತ್ತಂ ವಿಮುಚ್ಚತಿ ವಿಮೋಕ್ಖವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ವಿಮುತ್ತತ್ತಾ ತೇ ಧಮ್ಮಾ ಏಕರಸಾ ಹೋನ್ತಿ ಏಕರಸಟ್ಠೇನ ಭಾವನಾವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ಭಾವಿತತ್ತಾ ತತೋ ಪಣೀತತರೇ ವಿವಟ್ಟನ್ತಿ ವಿವಟ್ಟನಾವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ವಿವಟ್ಟಿತತ್ತಾ ತತೋ ವೋಸಜ್ಜತಿ ವೋಸಗ್ಗವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ವೋಸಜ್ಜಿತತ್ತಾ ತತೋ ನಿರುಜ್ಝನ್ತಿ ನಿರೋಧವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ನಿರೋಧವಸೇನ ದ್ವೇ ವೋಸಗ್ಗಾ ಪರಿಚ್ಚಾಗವೋಸಗ್ಗೋ ಚ। ಪಕ್ಖನ್ದನವೋಸಗ್ಗೋ ಚ। ಕಿಲೇಸೇ ಚ ಖನ್ಧೇ ಚ ಪರಿಚ್ಚಜತೀತಿ ಪರಿಚ್ಚಾಗವೋಸಗ್ಗೋ। ನಿರೋಧನಿಬ್ಬಾನಧಾತುಯಾ ಚಿತ್ತಂ ಪಕ್ಖನ್ದತೀತಿ ಪಕ್ಖನ್ದನವೋಸಗ್ಗೋ। ನಿರೋಧವಸೇನ ಇಮೇ ದ್ವೇ ವೋಸಗ್ಗಾ।>
      text <ಅಸ್ಸದ್ಧಿಯಸ್ಸ ಪಹಾನಾಯ ಛನ್ದೋ ಉಪ್ಪಜ್ಜತಿ…ಪೇ॰… ಅಸ್ಸದ್ಧಿಯಪರಿಳಾಹಸ್ಸ ಪಹಾನಾಯ ಛನ್ದೋ ಉಪ್ಪಜ್ಜತಿ… ದಿಟ್ಠೇಕಟ್ಠಾನಂ ಕಿಲೇಸಾನಂ ಪಹಾನಾಯ ಛನ್ದೋ ಉಪ್ಪಜ್ಜತಿ… ಓಳಾರಿಕಾನಂ ಕಿಲೇಸಾನಂ ಪಹಾನಾಯ ಛನ್ದೋ ಉಪ್ಪಜ್ಜತಿ… ಅನುಸಹಗತಾನಂ ಕಿಲೇಸಾನಂ ಪಹಾನಾಯ ಛನ್ದೋ ಉಪ್ಪಜ್ಜತಿ… ಸಬ್ಬಕಿಲೇಸಾನಂ ಪಹಾನಾಯ ಛನ್ದೋ ಉಪ್ಪಜ್ಜತಿ ಛನ್ದವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ…ಪೇ॰… ವೀರಿಯಿನ್ದ್ರಿಯಸ್ಸ ಭಾವನಾಯ ಛನ್ದೋ ಉಪ್ಪಜ್ಜತಿ…ಪೇ॰… ಕೋಸಜ್ಜಸ್ಸ ಪಹಾನಾಯ ಛನ್ದೋ ಉಪ್ಪಜ್ಜತಿ… ಕೋಸಜ್ಜಪರಿಳಾಹಸ್ಸ ಪಹಾನಾಯ ಛನ್ದೋ ಉಪ್ಪಜ್ಜತಿ… ದಿಟ್ಠೇಕಟ್ಠಾನಂ ಕಿಲೇಸಾನಂ ಪಹಾನಾಯ ಛನ್ದೋ ಉಪ್ಪಜ್ಜತಿ…ಪೇ॰… ಸಬ್ಬಕಿಲೇಸಾನಂ ಪಹಾನಾಯ ಛನ್ದೋ ಉಪ್ಪಜ್ಜತಿ… ಸತಿನ್ದ್ರಿಯಸ್ಸ ಭಾವನಾಯ ಛನ್ದೋ ಉಪ್ಪಜ್ಜತಿ…ಪೇ॰… ಪಮಾದಸ್ಸ ಪಹಾನಾಯ ಛನ್ದೋ ಉಪ್ಪಜ್ಜತಿ… ಪಮಾದಪರಿಳಾಹಸ್ಸ ಪಹಾನಾಯ ಛನ್ದೋ ಉಪ್ಪಜ್ಜತಿ…ಪೇ॰… ಸಬ್ಬಕಿಲೇಸಾನಂ ಪಹಾನಾಯ ಛನ್ದೋ ಉಪ್ಪಜ್ಜತಿ… ಸಮಾಧಿನ್ದ್ರಿಯಸ್ಸ ಭಾವನಾಯ ಛನ್ದೋ ಉಪ್ಪಜ್ಜತಿ…ಪೇ॰… ಉದ್ಧಚ್ಚಸ್ಸ ಪಹಾನಾಯ ಛನ್ದೋ ಉಪ್ಪಜ್ಜತಿ ಉದ್ಧಚ್ಚಪರಿಳಾಹಸ್ಸ ಪಹಾನಾಯ ಛನ್ದೋ ಉಪ್ಪಜ್ಜತಿ…ಪೇ॰… ಸಬ್ಬಕಿಲೇಸಾನಂ ಪಹಾನಾಯ ಛನ್ದೋ ಉಪ್ಪಜ್ಜತಿ… ಪಞ್ಞಿನ್ದ್ರಿಯಸ್ಸ ಭಾವನಾಯ ಛನ್ದೋ ಉಪ್ಪಜ್ಜತಿ…ಪೇ॰… ಅವಿಜ್ಜಾಯ ಪಹಾನಾಯ ಛನ್ದೋ ಉಪ್ಪಜ್ಜತಿ… ಅವಿಜ್ಜಾಪರಿಳಾಹಸ್ಸ ಪಹಾನಾಯ ಛನ್ದೋ ಉಪ್ಪಜ್ಜತಿ… ದಿಟ್ಠೇಕಟ್ಠಾನಂ ಕಿಲೇಸಾನಂ ಪಹಾನಾಯ ಛನ್ದೋ ಉಪ್ಪಜ್ಜತಿ… ಓಳಾರಿಕಾನಂ ಕಿಲೇಸಾನಂ ಪಹಾನಾಯ ಛನ್ದೋ ಉಪ್ಪಜ್ಜತಿ… ಅನುಸಹಗತಾನಂ ಕಿಲೇಸಾನಂ ಪಹಾನಾಯ ಛನ್ದೋ ಉಪ್ಪಜ್ಜತಿ… ಸಬ್ಬಕಿಲೇಸಾನಂ ಪಹಾನಾಯ ಛನ್ದೋ ಉಪ್ಪಜ್ಜತಿ ಛನ್ದವಸೇನ ಪಞ್ಞಾವಸೇನ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ಛನ್ದವಸೇನ ಪಾಮೋಜ್ಜಂ ಉಪ್ಪಜ್ಜತಿ ಪಾಮೋಜ್ಜವಸೇನ ಪಞ್ಞಾವಸೇನ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ಪಾಮೋಜ್ಜವಸೇನ ಪೀತಿ ಉಪ್ಪಜ್ಜತಿ ಪೀತಿವಸೇನ ಪಞ್ಞಾ ವಸೇನ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ಪೀತಿವಸೇನ ಪಸ್ಸದ್ಧಿ ಉಪ್ಪಜ್ಜತಿ ಪಸ್ಸದ್ಧಿವಸೇನ ಪಞ್ಞಾವಸೇನ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ಪಸ್ಸದ್ಧಿವಸೇನ ಸುಖಂ ಉಪ್ಪಜ್ಜತಿ ಸುಖವಸೇನ ಪಞ್ಞಾವಸೇನ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ಸುಖವಸೇನ ಓಭಾಸೋ ಉಪ್ಪಜ್ಜತಿ ಓಭಾಸವಸೇನ ಪಞ್ಞಾವಸೇನ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ಓಭಾಸವಸೇನ ಸಂವೇಗೋ ಉಪ್ಪಜ್ಜತಿ ಸಂವೇಗವಸೇನ ಪಞ್ಞಾವಸೇನ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ಸಂವೇಜೇತ್ವಾ ಚಿತ್ತಂ ಸಮಾದಹತಿ ಸಮಾಧಿವಸೇನ ಪಞ್ಞಾವಸೇನ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ತಥಾಸಮಾಹಿತಂ ಚಿತ್ತಂ ಸಾಧುಕಂ ಪಗ್ಗಣ್ಹಾತಿ ಪಗ್ಗಹವಸೇನ ಪಞ್ಞಾವಸೇನ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ತಥಾಪಗ್ಗಹಿತಂ ಚಿತ್ತಂ ಸಾಧುಕಂ ಅಜ್ಝುಪೇಕ್ಖತಿ ಉಪೇಕ್ಖಾವಸೇನ ಪಞ್ಞಾವಸೇನ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ಉಪೇಕ್ಖಾವಸೇನ ನಾನತ್ತಕಿಲೇಸೇಹಿ ಚಿತ್ತಂ ವಿಮುಚ್ಚತಿ ವಿಮೋಕ್ಖವಸೇನ ಪಞ್ಞಾವಸೇನ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ವಿಮುತ್ತತ್ತಾ ತೇ ಧಮ್ಮಾ ಏಕರಸಾ ಹೋನ್ತಿ ಭಾವನಾವಸೇನ ಪಞ್ಞಾವಸೇನ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ಭಾವಿತತ್ತಾ ತತೋ ಪಣೀತತರೇ ವಿವಟ್ಟನ್ತಿ ವಿವಟ್ಟನಾವಸೇನ ಪಞ್ಞಾವಸೇನ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ವಿವಟ್ಟಿತತ್ತಾ ತತೋ ವೋಸಜ್ಜತಿ ವೋಸಗ್ಗವಸೇನ ಪಞ್ಞಾವಸೇನ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ವೋಸಜ್ಜಿತತ್ತಾ ತತೋ ನಿರುಜ್ಝನ್ತಿ ನಿರೋಧವಸೇನ ಪಞ್ಞಾವಸೇನ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ನಿರೋಧವಸೇನ ದ್ವೇ ವೋಸಗ್ಗಾ ಪರಿಚ್ಚಾಗವೋಸಗ್ಗೋ ಚ। ಪಕ್ಖನ್ದನವೋಸಗ್ಗೋ ಚ। ಕಿಲೇಸೇ ಚ ಖನ್ಧೇ ಚ ಪರಿಚ್ಚಜತೀತಿ ಪರಿಚ್ಚಾಗವೋಸಗ್ಗೋ। ನಿರೋಧನಿಬ್ಬಾನಧಾತುಯಾ ಚಿತ್ತಂ ಪಕ್ಖನ್ದತೀತಿ ಪಕ್ಖನ್ದನವೋಸಗ್ಗೋ। ನಿರೋಧವಸೇನ ಇಮೇ ದ್ವೇ ವೋಸಗ್ಗಾ। ಏವಂ ಅಧಿಮತ್ತಟ್ಠೇನ ಇನ್ದ್ರಿಯಾನಿ ದಟ್ಠಬ್ಬಾನಿ।>
      stand <ದುತಿಯಭಾಣವಾರೋ।>
    text <ಘ॥ ಅಧಿಟ್ಠಾನಟ್ಠನಿದ್ದೇಸೋ>
      text <೨೦೨>, <ಕಥಂ ಅಧಿಟ್ಠಾನಟ್ಠೇನ ಇನ್ದ್ರಿಯಾನಿ ದಟ್ಠಬ್ಬಾನಿ॥ ಸದ್ಧಿನ್ದ್ರಿಯಸ್ಸ ಭಾವನಾಯ ಛನ್ದೋ ಉಪ್ಪಜ್ಜತಿ ಛನ್ದವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಟ್ಠಾತಿ। ಛನ್ದವಸೇನ ಪಾಮೋಜ್ಜಂ ಉಪ್ಪಜ್ಜತಿ ಪಾಮೋಜ್ಜವಸೇನ ಸದ್ಧಾವಸೇನ ಸದ್ಧಿನ್ದ್ರಿಯಂ ಅಧಿಟ್ಠಾತಿ…ಪೇ॰… ಏವಂ ಅಧಿಟ್ಠಾನಟ್ಠೇನ ಇನ್ದ್ರಿಯಾನಿ ದಟ್ಠಬ್ಬಾನಿ।>
    text <ಙ॥ ಪರಿಯಾದಾನಟ್ಠನಿದ್ದೇಸೋ>
      text <ಕಥಂ ಪರಿಯಾದಾನಟ್ಠೇನ ಇನ್ದ್ರಿಯಾನಿ ದಟ್ಠಬ್ಬಾನಿ॥ ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ಅಸ್ಸದ್ಧಿಯಂ ಪರಿಯಾದಿಯತಿ। ಅಸ್ಸದ್ಧಿಯಪರಿಳಾಹಂ ಪರಿಯಾದಿಯತಿ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ ಕೋಸಜ್ಜಂ ಪರಿಯಾದಿಯತಿ। ಕೋಸಜ್ಜಪರಿಳಾಹಂ ಪರಿಯಾದಿಯತಿ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ ಪಮಾದಂ ಪರಿಯಾದಿಯತಿ। ಪಮಾದಪರಿಳಾಹಂ ಪರಿಯಾದಿಯತಿ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ ಉದ್ಧಚ್ಚಂ ಪರಿಯಾದಿಯತಿ। ಉದ್ಧಚ್ಚಪರಿಳಾಹಂ ಪರಿಯಾದಿಯತಿ। ದಸ್ಸನಟ್ಠೇನ ಪಞ್ಞಿನ್ದ್ರಿಯಂ ಅವಿಜ್ಜಂ ಪರಿಯಾದಿಯತಿ। ಅವಿಜ್ಜಾಪರಿಳಾಹಂ ಪರಿಯಾದಿಯತಿ। ನೇಕ್ಖಮ್ಮೇ ಪಞ್ಚಿನ್ದ್ರಿಯಾನಿ ಕಾಮಚ್ಛನ್ದಂ ಪರಿಯಾದಿಯನ್ತಿ। ಅಬ್ಯಾಪಾದೇ ಪಞ್ಚಿನ್ದ್ರಿಯಾನಿ ಬ್ಯಾಪಾದಂ ಪರಿಯಾದಿಯನ್ತಿ। ಆಲೋಕಸಞ್ಞಾಯ ಪಞ್ಚಿನ್ದ್ರಿಯಾನಿ ಥಿನಮಿದ್ಧಂ ಪರಿಯಾದಿಯನ್ತಿ। ಅವಿಕ್ಖೇಪೇ ಪಞ್ಚಿನ್ದ್ರಿಯಾನಿ ಉದ್ಧಚ್ಚಂ ಪರಿಯಾದಿಯನ್ತಿ…ಪೇ॰… ಅರಹತ್ತಮಗ್ಗೇ ಪಞ್ಚಿನ್ದ್ರಿಯಾನಿ ಸಬ್ಬಕಿಲೇಸೇ ಪರಿಯಾದಿಯನ್ತಿ। ಏವಂ ಪರಿಯಾದಾನಟ್ಠೇನ ಇನ್ದ್ರಿಯಾನಿ ದಟ್ಠಬ್ಬಾನಿ।>
    text <ಚ॥ ಪತಿಟ್ಠಾಪಕಟ್ಠನಿದ್ದೇಸೋ>
      text <೨೦೩>, <ಕಥಂ ಪತಿಟ್ಠಾಪಕಟ್ಠೇನ ಇನ್ದ್ರಿಯಾನಿ ದಟ್ಠಬ್ಬಾನಿ॥ ಸದ್ಧೋ ಸದ್ಧಿನ್ದ್ರಿಯಂ ಅಧಿಮೋಕ್ಖೇ ಪತಿಟ್ಠಾಪೇತಿ। ಸದ್ಧಸ್ಸ ಸದ್ಧಿನ್ದ್ರಿಯಂ ಅಧಿಮೋಕ್ಖೇ ಪತಿಟ್ಠಾಪೇತಿ। ವೀರಿಯವಾ ವೀರಿಯಿನ್ದ್ರಿಯಂ ಪಗ್ಗಹೇ ಪತಿಟ್ಠಾಪೇತಿ। ವೀರಿಯವತೋ ವೀರಿಯಿನ್ದ್ರಿಯಂ ಪಗ್ಗಹೇ ಪತಿಟ್ಠಾಪೇತಿ। ಸತಿಮಾ ಸತಿನ್ದ್ರಿಯಂ ಉಪಟ್ಠಾನೇ ಪತಿಟ್ಠಾಪೇತಿ। ಸತಿಮತೋ ಸತಿನ್ದ್ರಿಯಂ ಉಪಟ್ಠಾನೇ ಪತಿಟ್ಠಾಪೇತಿ। ಸಮಾಹಿತೋ ಸಮಾಧಿನ್ದ್ರಿಯಂ ಅವಿಕ್ಖೇಪೇ ಪತಿಟ್ಠಾಪೇತಿ। ಸಮಾಹಿತಸ್ಸ ಸಮಾಧಿನ್ದ್ರಿಯಂ ಅವಿಕ್ಖೇಪೇ ಪತಿಟ್ಠಾಪೇತಿ। ಪಞ್ಞವಾ ಪಞ್ಞಿನ್ದ್ರಿಯಂ ದಸ್ಸನೇ ಪತಿಟ್ಠಾಪೇತಿ। ಪಞ್ಞವತೋ ಪಞ್ಞಿನ್ದ್ರಿಯಂ ದಸ್ಸನೇ ಪತಿಟ್ಠಾಪೇತಿ। ಯೋಗಾವಚರೋ ಪಞ್ಚಿನ್ದ್ರಿಯಾನಿ ನೇಕ್ಖಮ್ಮೇ ಪತಿಟ್ಠಾಪೇತಿ। ಯೋಗಾವಚರಸ್ಸ ಪಞ್ಚಿನ್ದ್ರಿಯಾನಿ ನೇಕ್ಖಮ್ಮೇ ಪತಿಟ್ಠಾಪೇನ್ತಿ। ಯೋಗಾವಚರೋ ಪಞ್ಚಿನ್ದ್ರಿಯಾನಿ ಅಬ್ಯಾಪಾದೇ ಪತಿಟ್ಠಾಪೇತಿ। ಯೋಗಾವಚರಸ್ಸ ಪಞ್ಚಿನ್ದ್ರಿಯಾನಿ ಅಬ್ಯಾಪಾದೇ ಪತಿಟ್ಠಾಪೇನ್ತಿ। ಯೋಗಾವಚರೋ ಪಞ್ಚಿನ್ದ್ರಿಯಾನಿ ಆಲೋಕಸಞ್ಞಾಯ ಪತಿಟ್ಠಾಪೇತಿ। ಯೋಗಾವಚರಸ್ಸ ಪಞ್ಚಿನ್ದ್ರಿಯಾನಿ ಆಲೋಕಸಞ್ಞಾಯ ಪತಿಟ್ಠಾಪೇನ್ತಿ। ಯೋಗಾವಚರೋ ಪಞ್ಚಿನ್ದ್ರಿಯಾನಿ ಅವಿಕ್ಖೇಪೇ ಪತಿಟ್ಠಾಪೇತಿ। ಯೋಗಾವಚರಸ್ಸ ಪಞ್ಚಿನ್ದ್ರಿಯಾನಿ ಅವಿಕ್ಖೇಪೇ ಪತಿಟ್ಠಾಪೇನ್ತಿ…ಪೇ॰… ಯೋಗಾವಚರೋ ಪಞ್ಚಿನ್ದ್ರಿಯಾನಿ ಅರಹತ್ತಮಗ್ಗೇ ಪತಿಟ್ಠಾಪೇತಿ। ಯೋಗಾವಚರಸ್ಸ ಪಞ್ಚಿನ್ದ್ರಿಯಾನಿ ಅರಹತ್ತಮಗ್ಗೇ ಪತಿಟ್ಠಾಪೇನ್ತಿ। ಏವಂ ಪತಿಟ್ಠಾಪಕಟ್ಠೇನ ಇನ್ದ್ರಿಯಾನಿ ದಟ್ಠಬ್ಬಾನಿ।>
      stand <ಸುತ್ತನ್ತನಿದ್ದೇಸೋ ಚತುತ್ಥೋ।>
    text <೫॥ ಇನ್ದ್ರಿಯಸಮೋಧಾನಂ>
      text <೨೦೪>, <ಪುಥುಜ್ಜನೋ ಸಮಾಧಿಂ ಭಾವೇನ್ತೋ ಕತಿಹಾಕಾರೇಹಿ ಉಪಟ್ಠಾನಕುಸಲೋ ಹೋತಿ॥ ಸೇಕ್ಖೋ ಸಮಾಧಿಂ ಭಾವೇನ್ತೋ ಕತಿಹಾಕಾರೇಹಿ ಉಪಟ್ಠಾನಕುಸಲೋ ಹೋತಿ॥ ವೀತರಾಗೋ ಸಮಾಧಿಂ ಭಾವೇನ್ತೋ ಕತಿಹಾಕಾರೇಹಿ ಉಪಟ್ಠಾನಕುಸಲೋ ಹೋತಿ॥ ಪುಥುಜ್ಜನೋ ಸಮಾಧಿಂ ಭಾವೇನ್ತೋ ಸತ್ತಹಿ ಆಕಾರೇಹಿ ಉಪಟ್ಠಾನಕುಸಲೋ ಹೋತಿ। ಸೇಕ್ಖೋ ಸಮಾಧಿಂ ಭಾವೇನ್ತೋ ಅಟ್ಠಹಿ ಆಕಾರೇಹಿ ಉಪಟ್ಠಾನಕುಸಲೋ ಹೋತಿ। ವೀತರಾಗೋ ಸಮಾಧಿಂ ಭಾವೇನ್ತೋ ದಸಹಿ ಆಕಾರೇಹಿ ಉಪಟ್ಠಾನಕುಸಲೋ ಹೋತಿ।>
      text <ಪುಥುಜ್ಜನೋ ಸಮಾಧಿಂ ಭಾವೇನ್ತೋ ಕತಮೇಹಿ ಸತ್ತಹಾಕಾರೇಹಿ ಉಪಟ್ಠಾನಕುಸಲೋ ಹೋತಿ॥ ಆವಜ್ಜಿತತ್ತಾ ಆರಮ್ಮಣೂಪಟ್ಠಾನಕುಸಲೋ ಹೋತಿ। ಸಮಥನಿಮಿತ್ತೂಪಟ್ಠಾನಕುಸಲೋ ಹೋತಿ। ಪಗ್ಗಹನಿಮಿತ್ತೂಪಟ್ಠಾನಕುಸಲೋ ಹೋತಿ। ಅವಿಕ್ಖೇಪೂಪಟ್ಠಾನಕುಸಲೋ ಹೋತಿ। ಓಭಾಸೂಪಟ್ಠಾನಕುಸಲೋ ಹೋತಿ। ಸಮ್ಪಹಂಸನೂಪಟ್ಠಾನಕುಸಲೋ ಹೋತಿ। ಉಪೇಕ್ಖೂಪಟ್ಠಾನಕುಸಲೋ ಹೋತಿ ಪುಥುಜ್ಜನೋ ಸಮಾಧಿಂ ಭಾವೇನ್ತೋ ಇಮೇಹಿ ಸತ್ತಹಿ ಆಕಾರೇಹಿ ಉಪಟ್ಠಾನಕುಸಲೋ ಹೋತಿ।>
      text <ಸೇಕ್ಖೋ ಸಮಾಧಿಂ ಭಾವೇನ್ತೋ ಕತಮೇಹಿ ಅಟ್ಠಹಿ ಆಕಾರೇಹಿ ಉಪಟ್ಠಾನಕುಸಲೋ ಹೋತಿ॥ ಆವಜ್ಜಿತತ್ತಾ ಆರಮ್ಮಣೂಪಟ್ಠಾನಕುಸಲೋ ಹೋತಿ। ಸಮಥನಿಮಿತ್ತೂಪಟ್ಠಾನಕುಸಲೋ ಹೋತಿ। ಪಗ್ಗಹನಿಮಿತ್ತೂಪಟ್ಠಾನಕುಸಲೋ ಹೋತಿ। ಅವಿಕ್ಖೇಪೂಪಟ್ಠಾನಕುಸಲೋ ಹೋತಿ। ಓಭಾಸೂಪಟ್ಠಾನಕುಸಲೋ ಹೋತಿ। ಸಮ್ಪಹಂಸನೂಪಟ್ಠಾನಕುಸಲೋ ಹೋತಿ। ಉಪೇಕ್ಖೂಪಟ್ಠಾನಕುಸಲೋ ಹೋತಿ। ಏಕತ್ತೂಪಟ್ಠಾನಕುಸಲೋ ಹೋತಿ ಸೇಕ್ಖೋ ಸಮಾಧಿಂ ಭಾವೇನ್ತೋ ಇಮೇಹಿ ಅಟ್ಠಹಿ ಆಕಾರೇಹಿ ಉಪಟ್ಠಾನಕುಸಲೋ ಹೋತಿ।>
      text <ವೀತರಾಗೋ ಸಮಾಧಿಂ ಭಾವೇನ್ತೋ ಕತಮೇಹಿ ದಸಹಿ ಆಕಾರೇಹಿ ಉಪಟ್ಠಾನಕುಸಲೋ ಹೋತಿ॥ ಆವಜ್ಜಿತತ್ತಾ ಆರಮ್ಮಣೂಪಟ್ಠಾನಕುಸಲೋ ಹೋತಿ…ಪೇ॰… ಏಕತ್ತೂಪಟ್ಠಾನಕುಸಲೋ ಹೋತಿ। ಞಾಣೂಪಟ್ಠಾನಕುಸಲೋ ಹೋತಿ। ವಿಮುತ್ತೂಪಟ್ಠಾನಕುಸಲೋ ಹೋತಿ ವೀತರಾಗೋ ಸಮಾಧಿಂ ಭಾವೇನ್ತೋ ಇಮೇಹಿ ದಸಹಿ ಆಕಾರೇಹಿ ಉಪಟ್ಠಾನಕುಸಲೋ ಹೋತಿ।>
      text <೨೦೫>, <ಪುಥುಜ್ಜನೋ ವಿಪಸ್ಸನಂ ಭಾವೇನ್ತೋ ಕತಿಹಾಕಾರೇಹಿ ಉಪಟ್ಠಾನಕುಸಲೋ ಹೋತಿ। ಕತಿಹಾಕಾರೇಹಿ ಅನುಪಟ್ಠಾನಕುಸಲೋ ಹೋತಿ॥ ಸೇಕ್ಖೋ ವಿಪಸ್ಸನಂ ಭಾವೇನ್ತೋ ಕತಿಹಾಕಾರೇಹಿ ಉಪಟ್ಠಾನಕುಸಲೋ ಹೋತಿ। ಕತಿಹಾಕಾರೇಹಿ ಅನುಪಟ್ಠಾನಕುಸಲೋ ಹೋತಿ॥ ವೀತರಾಗೋ ವಿಪಸ್ಸನಂ ಭಾವೇನ್ತೋ ಕತಿಹಾಕಾರೇಹಿ ಉಪಟ್ಠಾನಕುಸಲೋ ಹೋತಿ। ಕತಿಹಾಕಾರೇಹಿ ಅನುಪಟ್ಠಾನಕುಸಲೋ ಹೋತಿ॥>
      text <ಪುಥುಜ್ಜನೋ ವಿಪಸ್ಸನಂ ಭಾವೇನ್ತೋ ನವಹಿ ಆಕಾರೇಹಿ ಉಪಟ್ಠಾನಕುಸಲೋ ಹೋತಿ। ನವಹಿ ಆಕಾರೇಹಿ ಅನುಪಟ್ಠಾನಕುಸಲೋ ಹೋತಿ। ಸೇಕ್ಖೋ ವಿಪಸ್ಸನಂ ಭಾವೇನ್ತೋ ದಸಹಿ ಆಕಾರೇಹಿ ಉಪಟ್ಠಾನಕುಸಲೋ ಹೋತಿ। ದಸಹಿ ಆಕಾರೇಹಿ ಅನುಪಟ್ಠಾನಕುಸಲೋ ಹೋತಿ। ವೀತರಾಗೋ ವಿಪಸ್ಸನಂ ಭಾವೇನ್ತೋ ದ್ವಾದಸಹಿ ಆಕಾರೇಹಿ ಉಪಟ್ಠಾನಕುಸಲೋ ಹೋತಿ। ದ್ವಾದಸಹಿ ಆಕಾರೇಹಿ ಅನುಪಟ್ಠಾನಕುಸಲೋ ಹೋತಿ।>
      text <ಪುಥುಜ್ಜನೋ ವಿಪಸ್ಸನಂ ಭಾವೇನ್ತೋ ಕತಮೇಹಿ ನವಹಿ ಆಕಾರೇಹಿ ಉಪಟ್ಠಾನಕುಸಲೋ ಹೋತಿ। ಕತಮೇಹಿ ನವಹಿ ಆಕಾರೇಹಿ ಅನುಪಟ್ಠಾನಕುಸಲೋ ಹೋತಿ॥ ಅನಿಚ್ಚತೋ ಉಪಟ್ಠಾನಕುಸಲೋ ಹೋತಿ। ನಿಚ್ಚತೋ ಅನುಪಟ್ಠಾನಕುಸಲೋ ಹೋತಿ। ದುಕ್ಖತೋ ಉಪಟ್ಠಾನಕುಸಲೋ ಹೋತಿ। ಸುಖತೋ ಅನುಪಟ್ಠಾನಕುಸಲೋ ಹೋತಿ। ಅನತ್ತತೋ ಉಪಟ್ಠಾನಕುಸಲೋ ಹೋತಿ। ಅತ್ತತೋ ಅನುಪಟ್ಠಾನಕುಸಲೋ ಹೋತಿ। ಖಯತೋ ಉಪಟ್ಠಾನಕುಸಲೋ ಹೋತಿ। ಘನತೋ ಅನುಪಟ್ಠಾನಕುಸಲೋ ಹೋತಿ। ವಯತೋ ಉಪಟ್ಠಾನಕುಸಲೋ ಹೋತಿ। ಆಯೂಹನಾನುಪಟ್ಠಾನಕುಸಲೋ ಹೋತಿ। ವಿಪರಿಣಾಮೂಪಟ್ಠಾನಕುಸಲೋ ಹೋತಿ। ಧುವತೋ ಅನುಪಟ್ಠಾನಕುಸಲೋ ಹೋತಿ। ಅನಿಮಿತ್ತೂಪಟ್ಠಾನಕುಸಲೋ ಹೋತಿ। ನಿಮಿತ್ತಾನುಪಟ್ಠಾನಕುಸಲೋ ಹೋತಿ। ಅಪ್ಪಣಿಹಿತೂಪಟ್ಠಾನಕುಸಲೋ ಹೋತಿ। ಪಣಿಧಿಅನುಪಟ್ಠಾನಕುಸಲೋ ಹೋತಿ। ಸುಞ್ಞತೂಪಟ್ಠಾನಕುಸಲೋ ಹೋತಿ। ಅಭಿನಿವೇಸಾನುಪಟ್ಠಾನಕುಸಲೋ ಹೋತಿ ಪುಥುಜ್ಜನೋ ವಿಪಸ್ಸನಂ ಭಾವೇನ್ತೋ ಇಮೇಹಿ ನವಹಿ ಆಕಾರೇಹಿ ಉಪಟ್ಠಾನಕುಸಲೋ ಹೋತಿ। ಇಮೇಹಿ ನವಹಿ ಆಕಾರೇಹಿ ಅನುಪಟ್ಠಾನಕುಸಲೋ ಹೋತಿ।>
      text <೨೦೬>, <ಸೇಕ್ಖೋ ವಿಪಸ್ಸನಂ ಭಾವೇನ್ತೋ ಕತಮೇಹಿ ದಸಹಿ ಆಕಾರೇಹಿ ಉಪಟ್ಠಾನಕುಸಲೋ ಹೋತಿ। ಕತಮೇಹಿ ದಸಹಿ ಆಕಾರೇಹಿ ಅನುಪಟ್ಠಾನಕುಸಲೋ ಹೋತಿ॥ ಅನಿಚ್ಚತೋ ಉಪಟ್ಠಾನಕುಸಲೋ ಹೋತಿ। ನಿಚ್ಚತೋ ಅನುಪಟ್ಠಾನಕುಸಲೋ ಹೋತಿ…ಪೇ॰… ಸುಞ್ಞತೂಪಟ್ಠಾನಕುಸಲೋ ಹೋತಿ। ಅಭಿನಿವೇಸಾನೂಪಟ್ಠಾನಕುಸಲೋ ಹೋತಿ। ಞಾಣೂಪಟ್ಠಾನಕುಸಲೋ ಹೋತಿ। ಅಞಾಣಅನುಪಟ್ಠಾನಕುಸಲೋ ಹೋತಿ ಸೇಕ್ಖೋ ವಿಪಸ್ಸನಂ ಭಾವೇನ್ತೋ ಇಮೇಹಿ ದಸಹಿ ಆಕಾರೇಹಿ ಉಪಟ್ಠಾನಕುಸಲೋ ಹೋತಿ। ಇಮೇಹಿ ದಸಹಿ ಆಕಾರೇಹಿ ಅನುಪಟ್ಠಾನಕುಸಲೋ ಹೋತಿ।>
      text <ವೀತರಾಗೋ ವಿಪಸ್ಸನಂ ಭಾವೇನ್ತೋ ಕತಮೇಹಿ ದ್ವಾದಸಹಿ ಆಕಾರೇಹಿ ಉಪಟ್ಠಾನಕುಸಲೋ ಹೋತಿ। ಕತಮೇಹಿ ದ್ವಾದಸಹಿ ಆಕಾರೇಹಿ ಅನುಪಟ್ಠಾನಕುಸಲೋ ಹೋತಿ॥ ಅನಿಚ್ಚತೋ ಉಪಟ್ಠಾನಕುಸಲೋ ಹೋತಿ। ನಿಚ್ಚತೋ ಅನುಪಟ್ಠಾನಕುಸಲೋ ಹೋತಿ…ಪೇ॰… ಞಾಣೂಪಟ್ಠಾನಕುಸಲೋ ಹೋತಿ। ಅಞಾಣಾನುಪಟ್ಠಾನಕುಸಲೋ ಹೋತಿ। ವಿಸಞ್ಞೋಗೂಪಟ್ಠಾನಕುಸಲೋ ಹೋತಿ। ಸಞ್ಞೋಗಾನುಪಟ್ಠಾನಕುಸಲೋ ಹೋತಿ। ನಿರೋಧೂಪಟ್ಠಾನಕುಸಲೋ ಹೋತಿ। ಸಙ್ಖಾರಾನುಪಟ್ಠಾನಕುಸಲೋ ಹೋತಿ ವೀತರಾಗೋ ವಿಪಸ್ಸನಂ ಭಾವೇನ್ತೋ ಇಮೇಹಿ ದ್ವಾದಸಹಿ ಆಕಾರೇಹಿ ಉಪಟ್ಠಾನಕುಸಲೋ ಹೋತಿ। ಇಮೇಹಿ ದ್ವಾದಸಹಿ ಆಕಾರೇಹಿ ಅನುಪಟ್ಠಾನಕುಸಲೋ ಹೋತಿ।>
      text <ಆವಜ್ಜಿತತ್ತಾ ಆರಮ್ಮಣೂಪಟ್ಠಾನಕುಸಲವಸೇನ ಇನ್ದ್ರಿಯಾನಿ ಸಮೋಧಾನೇತಿ। ಗೋಚರಞ್ಚ ಪಜಾನಾತಿ। ಸಮತ್ಥಞ್ಚ ಪಟಿವಿಜ್ಝತಿ…ಪೇ॰… ಧಮ್ಮೇ ಸಮೋಧಾನೇತಿ। ಗೋಚರಞ್ಚ ಪಜಾನಾತಿ। ಸಮತ್ಥಞ್ಚ ಪಟಿವಿಜ್ಝತಿ। ಇನ್ದ್ರಿಯಾನಿ ಸಮೋಧಾನೇತೀತಿ ಕಥಂ ಇನ್ದ್ರಿಯಾನಿ ಸಮೋಧಾನೇತಿ॥ ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ ಸಮೋಧಾನೇತಿ…ಪೇ॰… ಸಮಥನಿಮಿತ್ತೂಪಟ್ಠಾನಕುಸಲವಸೇನ। ಪಗ್ಗಹನಿಮಿತ್ತೂಪಟ್ಠಾನಕುಸಲವಸೇನ। ಅವಿಕ್ಖೇಪೂಪಟ್ಠಾನಕುಸಲವಸೇನ। ಓಭಾಸೂಪಟ್ಠಾನಕುಸಲವಸೇನ। ಸಮ್ಪಹಂಸನೂಪಟ್ಠಾನಕುಸಲವಸೇನ। ಉಪೇಕ್ಖೂಪಟ್ಠಾನಕುಸಲವಸೇನ। ಏಕತ್ತೂಪಟ್ಠಾನಕುಸಲವಸೇನ। ಞಾಣೂಪಟ್ಠಾನಕುಸಲವಸೇನ। ವಿಮುತ್ತೂಪಟ್ಠಾನಕುಸಲವಸೇನ।>
      text <ಅನಿಚ್ಚತೋ ಉಪಟ್ಠಾನಕುಸಲವಸೇನ। ನಿಚ್ಚತೋ ಅನುಪಟ್ಠಾನಕುಸಲವಸೇನ। ದುಕ್ಖತೋ ಉಪಟ್ಠಾನಕುಸಲವಸೇನ। ಸುಖತೋ ಅನುಪಟ್ಠಾನಕುಸಲವಸೇನ। ಅನತ್ತತೋ ಉಪಟ್ಠಾನಕುಸಲವಸೇನ। ಅತ್ತತೋ ಅನುಪಟ್ಠಾನಕುಸಲವಸೇನ। ಖಯತೋ ಉಪಟ್ಠಾನಕುಸಲವಸೇನ। ಘನತೋ ಅನುಪಟ್ಠಾನಕುಸಲವಸೇನ। ವಯತೋ ಉಪಟ್ಠಾನಕುಸಲವಸೇನ। ಆಯೂಹನಾನುಪಟ್ಠಾನಕುಸಲವಸೇನ। ವಿಪರಿಣಾಮೂಪಟ್ಠಾನಕುಸಲವಸೇನ। ಧುವತೋ ಅನುಪಟ್ಠಾನಕುಸಲವಸೇನ। ಅನಿಮಿತ್ತೂಪಟ್ಠಾನಕುಸಲವಸೇನ। ನಿಮಿತ್ತಾನುಪಟ್ಠಾನಕುಸಲವಸೇನ। ಅಪ್ಪಣಿಹಿತೂಪಟ್ಠಾನಕುಸಲವಸೇನ। ಪಣಿಧಿಅನುಪಟ್ಠಾನಕುಸಲವಸೇನ। ಸುಞ್ಞತೂಪಟ್ಠಾನಕುಸಲವಸೇನ। ಅಭಿನಿವೇಸಾನುಪಟ್ಠಾನಕುಸಲವಸೇನ। ಞಾಣೂಪಟ್ಠಾನಕುಸಲವಸೇನ। ಅಞಾಣಾನುಪಟ್ಠಾನಕುಸಲವಸೇನ। ವಿಸಞ್ಞೋಗೂಪಟ್ಠಾನಕುಸಲವಸೇನ। ಸಞ್ಞೋಗಾನುಪಟ್ಠಾನಕುಸಲವಸೇನ। ನಿರೋಧೂಪಟ್ಠಾನಕುಸಲವಸೇನ। ಸಙ್ಖಾರಾನುಪಟ್ಠಾನಕುಸಲವಸೇನ ಇನ್ದ್ರಿಯಾನಿ ಸಮೋಧಾನೇತಿ। ಗೋಚರಞ್ಚ ಪಜಾನಾತಿ। ಸಮತ್ಥಞ್ಚ ಪಟಿವಿಜ್ಝತಿ।>
      text <೨೦೭>, <ಚತುಸಟ್ಠಿಯಾ ಆಕಾರೇಹಿ ತಿಣ್ಣನ್ನಂ ಇನ್ದ್ರಿಯಾನಂ ವಸೀಭಾವತಾಪಞ್ಞಾ ಆಸವಾನಂ ಖಯೇ ಞಾಣಂ। ಕತಮೇಸಂ ತಿಣ್ಣನ್ನಂ ಇನ್ದ್ರಿಯಾನಂ॥ ಅನಞ್ಞಾತಞ್ಞಸ್ಸಾಮೀತಿನ್ದ್ರಿಯಸ್ಸ। ಅಞ್ಞಿನ್ದ್ರಿಯಸ್ಸ। ಅಞ್ಞಾತಾವಿನ್ದ್ರಿಯಸ್ಸ।>
      text <ಅನಞ್ಞಾತಞ್ಞಸ್ಸಾಮೀತಿನ್ದ್ರಿಯಂ ಕತಿ ಠಾನಾನಿ ಗಚ್ಛತಿ॥ ಅಞ್ಞಿನ್ದ್ರಿಯಂ ಕತಿ ಠಾನಾನಿ ಗಚ್ಛತಿ॥ ಅಞ್ಞಾತಾವಿನ್ದ್ರಿಯಂ ಕತಿ ಠಾನಾನಿ ಗಚ್ಛತಿ॥ ಅನಞ್ಞಾತಞ್ಞಸ್ಸಾಮೀತಿನ್ದ್ರಿಯಂ ಏಕಂ ಠಾನಂ ಗಚ್ಛತಿ ಸೋತಾಪತ್ತಿಮಗ್ಗಂ। ಅಞ್ಞಿನ್ದ್ರಿಯಂ ಛ ಠಾನಾನಿ ಗಚ್ಛತಿ ಸೋತಾಪತ್ತಿಫಲಂ। ಸಕದಾಗಾಮಿಮಗ್ಗಂ। ಸಕದಾಗಾಮಿಫಲಂ। ಅನಾಗಾಮಿಮಗ್ಗಂ। ಅನಾಗಾಮಿಫಲಂ। ಅರಹತ್ತಮಗ್ಗಂ। ಅಞ್ಞಾತಾವಿನ್ದ್ರಿಯಂ ಏಕಂ ಠಾನಂ ಗಚ್ಛತಿ ಅರಹತ್ತಫಲಂ।>
      text <ಸೋತಾಪತ್ತಿಮಗ್ಗಕ್ಖಣೇ ಅನಞ್ಞಾತಞ್ಞಸ್ಸಾಮೀತಿನ್ದ್ರಿಯಸ್ಸ ಸದ್ಧಿನ್ದ್ರಿಯಂ ಅಧಿಮೋಕ್ಖಪರಿವಾರಂ ಹೋತಿ। ವೀರಿಯಿನ್ದ್ರಿಯಂ ಪಗ್ಗಹಪರಿವಾರಂ ಹೋತಿ। ಸತಿನ್ದ್ರಿಯಂ ಉಪಟ್ಠಾನಪರಿವಾರಂ ಹೋತಿ। ಸಮಾಧಿನ್ದ್ರಿಯಂ ಅವಿಕ್ಖೇಪಪರಿವಾರಂ ಹೋತಿ। ಪಞ್ಞಿನ್ದ್ರಿಯಂ ದಸ್ಸನಪರಿವಾರಂ ಹೋತಿ। ಮನಿನ್ದ್ರಿಯಂ ವಿಜಾನನಪರಿವಾರಂ ಹೋತಿ। ಸೋಮನಸ್ಸಿನ್ದ್ರಿಯಂ ಅಭಿಸನ್ದನಪರಿವಾರಂ ಹೋತಿ। ಜೀವಿತಿನ್ದ್ರಿಯಂ ಪವತ್ತಸನ್ತತಾಧಿಪತೇಯ್ಯಪರಿವಾರಂ ಹೋತಿ। ಸೋತಾಪತ್ತಿಮಗ್ಗಕ್ಖಣೇ ಜಾತಾ ಧಮ್ಮಾ। ಠಪೇತ್ವಾ ಚಿತ್ತಸಮುಟ್ಠಾನಂ ರೂಪಂ। ಸಬ್ಬೇವ ಕುಸಲಾ ಹೋನ್ತಿ। ಸಬ್ಬೇವ ಅನಾಸವಾ ಹೋನ್ತಿ। ಸಬ್ಬೇವ ನಿಯ್ಯಾನಿಕಾ ಹೋನ್ತಿ। ಸಬ್ಬೇವ ಅಪಚಯಗಾಮಿನೋ ಹೋನ್ತಿ। ಸಬ್ಬೇವ ಲೋಕುತ್ತರಾ ಹೋನ್ತಿ। ಸಬ್ಬೇವ ನಿಬ್ಬಾನಾರಮ್ಮಣಾ ಹೋನ್ತಿ। ಸೋತಾಪತ್ತಿಮಗ್ಗಕ್ಖಣೇ ಅನಞ್ಞಾತಞ್ಞಸ್ಸಾಮೀತಿನ್ದ್ರಿಯಸ್ಸ ಇಮಾನಿ ಅಟ್ಠಿನ್ದ್ರಿಯಾನಿ ಸಹಜಾತಪರಿವಾರಾ ಹೋನ್ತಿ। ಅಞ್ಞಮಞ್ಞಪರಿವಾರಾ ಹೋನ್ತಿ। ನಿಸ್ಸಯಪರಿವಾರಾ ಹೋನ್ತಿ। ಸಮ್ಪಯುತ್ತಪರಿವಾರಾ ಹೋನ್ತಿ। ಸಹಗತಾ ಹೋನ್ತಿ। ಸಹಜಾತಾ ಹೋನ್ತಿ। ಸಂಸಟ್ಠಾ ಹೋನ್ತಿ। ಸಮ್ಪಯುತ್ತಾ ಹೋನ್ತಿ। ತೇವ ತಸ್ಸ ಆಕಾರಾ ಚೇವ ಹೋನ್ತಿ ಪರಿವಾರಾ ಚ।>
      text <ಸೋತಾಪತ್ತಿಫಲಕ್ಖಣೇ…ಪೇ॰… ಅರಹತ್ತಫಲಕ್ಖಣೇ ಅಞ್ಞಾತಾವಿನ್ದ್ರಿಯಸ್ಸ ಸದ್ಧಿನ್ದ್ರಿಯಂ ಅಧಿಮೋಕ್ಖಪರಿವಾರಂ ಹೋತಿ…ಪೇ॰… ಜೀವಿತಿನ್ದ್ರಿಯಂ ಪವತ್ತಸನ್ತತಾಧಿಪತೇಯ್ಯಪರಿವಾರಂ ಹೋತಿ। ಅರಹತ್ತಫಲಕ್ಖಣೇ ಜಾತಾ ಧಮ್ಮಾ ಸಬ್ಬೇವ ಅಬ್ಯಾಕತಾ ಹೋನ್ತಿ। ಠಪೇತ್ವಾ ಚಿತ್ತಸಮುಟ್ಠಾನಂ ರೂಪಂ ಸಬ್ಬೇವ ಅನಾಸವಾ ಹೋನ್ತಿ। ಸಬ್ಬೇವ ಲೋಕುತ್ತರಾ ಹೋನ್ತಿ। ಸಬ್ಬೇವ ನಿಬ್ಬಾನಾರಮ್ಮಣಾ ಹೋನ್ತಿ। ಅರಹತ್ತಫಲಕ್ಖಣೇ ಅಞ್ಞಾತಾವಿನ್ದ್ರಿಯಸ್ಸ ಇಮಾನಿ ಅಟ್ಠಿನ್ದ್ರಿಯಾನಿ ಸಹಜಾತಪರಿವಾರಾ ಹೋನ್ತಿ। ತೇವ ತಸ್ಸ ಆಕಾರಾ ಚೇವ ಹೋನ್ತಿ ಪರಿವಾರಾ ಚ। ಇತಿ ಇಮಾನಿ ಅಟ್ಠ ಅಟ್ಠಕಾನಿ ಚತುಸಟ್ಠಿ ಹೋನ್ತಿ।>
      text <ಆಸವಾತಿ ಕತಮೇ ತೇ ಆಸವಾ॥ ಕಾಮಾಸವೋ। ಭವಾಸವೋ। ದಿಟ್ಠಾಸವೋ। ಅವಿಜ್ಜಾಸವೋ। ಕತ್ಥೇತೇ ಆಸವಾ ಖೀಯನ್ತಿ॥ ಸೋತಾಪತ್ತಿಮಗ್ಗೇನ ಅನವಸೇಸೋ ದಿಟ್ಠಾಸವೋ ಖೀಯತಿ। ಅಪಾಯಗಮನೀಯೋ ಕಾಮಾಸವೋ ಖೀಯತಿ। ಅಪಾಯಗಮನೀಯೋ ಭವಾಸವೋ ಖೀಯತಿ। ಅಪಾಯಗಮನೀಯೋ ಅವಿಜ್ಜಾಸವೋ ಖೀಯತಿ। ಏತ್ಥೇತೇ ಆಸವಾ ಖೀಯನ್ತಿ। ಸಕದಾಗಾಮಿಮಗ್ಗೇನ ಓಳಾರಿಕೋ ಕಾಮಾಸವೋ ಖೀಯತಿ। ತದೇಕಟ್ಠೋ ಭವಾಸವೋ ಖೀಯತಿ। ತದೇಕಟ್ಠೋ ಅವಿಜ್ಜಾಸವೋ ಖೀಯತಿ। ಏತ್ಥೇತೇ ಆಸವಾ ಖೀಯನ್ತಿ। ಅನಾಗಾಮಿಮಗ್ಗೇನ ಅನವಸೇಸೋ ಕಾಮಾಸವೋ ಖೀಯತಿ। ತದೇಕಟ್ಠೋ ಭವಾಸವೋ ಖೀಯತಿ। ತದೇಕಟ್ಠೋ ಅವಿಜ್ಜಾಸವೋ ಖೀಯತಿ। ಏತ್ಥೇತೇ ಆಸವಾ ಖೀಯನ್ತಿ। ಅರಹತ್ತಮಗ್ಗೇನ ಅನವಸೇಸೋ ಭವಾಸವೋ ಖೀಯತಿ। ಅನವಸೇಸೋ ಅವಿಜ್ಜಾಸವೋ ಖೀಯತಿ। ಏತ್ಥೇತೇ ಆಸವಾ ಖೀಯನ್ತಿ।>
      text <೨೦೮>
        text <ನ ತಸ್ಸ ಅದ್ದಿಟ್ಠಮಿಧತ್ಥಿ ಕಿಞ್ಚಿ। ಅಥೋ ಅವಿಞ್ಞಾತಮಜಾನಿತಬ್ಬಂ।>
        text <ಸಬ್ಬಂ ಅಭಿಞ್ಞಾಸಿ ಯದತ್ಥಿ ನೇಯ್ಯಂ। ತಥಾಗತೋ ತೇನ ಸಮನ್ತಚಕ್ಖೂತಿ॥>
        text <ಅನಿಚ್ಚೇ ನಿಚ್ಚಸಞ್ಞಿನೋ। ದುಕ್ಖೇ ಚ ಸುಖಸಞ್ಞಿನೋ।>
        text <ಅನತ್ತನಿ ಚ ಅತ್ತಾತಿ। ಅಸುಭೇ ಸುಭಸಞ್ಞಿನೋ।>
        text <ಮಿಚ್ಛಾದಿಟ್ಠಿಹತಾ ಸತ್ತಾ। ಖಿತ್ತಚಿತ್ತಾ ವಿಸಞ್ಞಿನೋ॥>
        text <ತೇ ಯೋಗಯುತ್ತಾ ಮಾರಸ್ಸ। ಅಯೋಗಕ್ಖೇಮಿನೋ ಜನಾ।>
        text <ಸತ್ತಾ ಗಚ್ಛನ್ತಿ ಸಂಸಾರಂ। ಜಾತಿಮರಣಗಾಮಿನೋ॥>
        text <ಯದಾ ಚ ಬುದ್ಧಾ ಲೋಕಸ್ಮಿಂ। ಉಪ್ಪಜ್ಜನ್ತಿ ಪಭಙ್ಕರಾ।>
        text <ತೇ ಇಮಂ ಧಮ್ಮಂ ಪಕಾಸೇನ್ತಿ। ದುಕ್ಖೂಪಸಮಗಾಮಿನಂ॥>
        text <ತೇಸಂ ಸುತ್ವಾನ ಸಪ್ಪಞ್ಞಾ। ಸಚಿತ್ತಂ ಪಚ್ಚಲದ್ಧು ತೇ।>
        text <ಅನಿಚ್ಚಂ ಅನಿಚ್ಚತೋ ದಕ್ಖುಂ। ದುಕ್ಖಮದ್ದಕ್ಖು ದುಕ್ಖತೋ॥>
        text <ಅನತ್ತನಿ ಅನತ್ತಾತಿ। ಅಸುಭಂ ಅಸುಭತದ್ದಸುಂ।>
        text <ಸಮ್ಮಾದಿಟ್ಠಿಸಮಾದಾನಾ। ಸಬ್ಬಂ ದುಕ್ಖಂ ಉಪಚ್ಚಗುನ್ತಿ॥>
        text <ಞಾಣದಿಟ್ಠೀ ಚ ಅಸ್ಸಾಸಾ। ಇನ್ದ್ರಿಯಂ ವಿಮೋಕ್ಖಪಞ್ಚಮಾ।>
        text <ಗತಿಕಮ್ಮವಿಪಲ್ಲಾಸಾ। ಮಗ್ಗೋ ಮಣ್ಡೇನ ತೇ ದಸಾತಿ॥>
      text <ಸಮನ್ತಚಕ್ಖೂತಿ ಕೇನಟ್ಠೇನ ಸಮನ್ತಚಕ್ಖು॥ ಚುದ್ದಸ ಬುದ್ಧಞಾಣಾನಿ ದುಕ್ಖೇ ಞಾಣಂ ಬುದ್ಧಞಾಣಂ। ದುಕ್ಖಸಮುದಯೇ ಞಾಣಂ ಬುದ್ಧಞಾಣಂ…ಪೇ॰… ಸಬ್ಬಞ್ಞುತಞಾಣಂ ಬುದ್ಧಞಾಣಂ। ಅನಾವರಣಞಾಣಂ ಬುದ್ಧಞಾಣಂ। ಇಮಾನಿ ಚುದ್ದಸ ಬುದ್ಧಞಾಣಾನಿ। ಇಮೇಸಂ ಚುದ್ದಸನ್ನಂ ಬುದ್ಧಞಾಣಾನಂ ಅಟ್ಠ ಞಾಣಾನಿ ಸಾವಕಸಾಧಾರಣಾನಿ। ಛ ಞಾಣಾನಿ ಅಸಾಧಾರಣಾನಿ ಸಾವಕೇಹಿ।>
      text <ಯಾವತಾ ದುಕ್ಖಸ್ಸ ದುಕ್ಖಟ್ಠೋ ಞಾತೋ। ಅಞ್ಞಾತೋ ದುಕ್ಖಟ್ಠೋ ನತ್ಥೀತಿ ಸಮನ್ತಚಕ್ಖು। ಯಂ ಸಮನ್ತಚಕ್ಖು ತಂ ಪಞ್ಞಿನ್ದ್ರಿಯಂ। ಪಞ್ಞಿನ್ದ್ರಿಯಸ್ಸ ವಸೇನ ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ। ಯಾವತಾ ದುಕ್ಖಸ್ಸ ದುಕ್ಖಟ್ಠೋ ದಿಟ್ಠೋ ವಿದಿತೋ ಸಚ್ಛಿಕತೋ ಫಸ್ಸಿತೋ ಪಞ್ಞಾಯ। ಅಫಸ್ಸಿತೋ ಪಞ್ಞಾಯ ದುಕ್ಖಟ್ಠೋ ನತ್ಥೀತಿ ಸಮನ್ತಚಕ್ಖು। ಯಂ ಸಮನ್ತಚಕ್ಖು ತಂ ಪಞ್ಞಿನ್ದ್ರಿಯಂ। ಪಞ್ಞಿನ್ದ್ರಿಯಸ್ಸ ವಸೇನ ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ। ಯಾವತಾ ಸಮುದಯಸ್ಸ ಸಮುದಯಟ್ಠೋ…ಪೇ॰… ಯಾವತಾ ನಿರೋಧಸ್ಸ ನಿರೋಧಟ್ಠೋ… ಯಾವತಾ ಮಗ್ಗಸ್ಸ ಮಗ್ಗಟ್ಠೋ… ಯಾವತಾ ಅತ್ಥಪಟಿಸಮ್ಭಿದಾಯ ಅತ್ಥಪಟಿಸಮ್ಭಿದಟ್ಠೋ… ಯಾವತಾ ಧಮ್ಮಪಟಿಸಮ್ಭಿದಾಯ ಧಮ್ಮಪಟಿಸಮ್ಭಿದಟ್ಠೋ… ಯಾವತಾ ನಿರುತ್ತಿಪಟಿಸಮ್ಭಿದಾಯ ನಿರುತ್ತಿಪಟಿಸಮ್ಭಿದಟ್ಠೋ… ಯಾವತಾ ಪಟಿಭಾನಪಟಿಸಮ್ಭಿದಾಯ ಪಟಿಭಾನಪಟಿಸಮ್ಭಿದಟ್ಠೋ… ಯಾವತಾ ಇನ್ದ್ರಿಯಪರೋಪರಿಯತ್ತೇ ಞಾಣಂ… ಯಾವತಾ ಸತ್ತಾನಂ ಆಸಯಾನುಸಯೇ ಞಾಣಂ… ಯಾವತಾ ಯಮಕಪಾಟಿಹೀರೇ ಞಾಣಂ… ಯಾವತಾ ಮಹಾಕರುಣಾಸಮಾಪತ್ತಿಯಾ ಞಾಣಂ… ಯಾವತಾ ಸದೇವಕಸ್ಸ ಲೋಕಸ್ಸ ಸಮಾರಕಸ್ಸ ಸಬ್ರಹ್ಮಕಸ್ಸ ಸಸ್ಸಮಣಬ್ರಾಹ್ಮಣಿಯಾ ಪಜಾಯ ಸದೇವಮನುಸ್ಸಾಯ ದಿಟ್ಠಂ ಸುತಂ ಮುತಂ ವಿಞ್ಞಾತಂ ಪತ್ತಂ ಪರಿಯೇಸಿತಂ ಅನುವಿಚರಿತಂ ಮನಸಾ। ತಂ ಞಾತಂ ದಿಟ್ಠಂ ವಿದಿತಂ ಸಚ್ಛಿಕತಂ ಫಸ್ಸಿತಂ ಪಞ್ಞಾಯ। ಅಫಸ್ಸಿತಂ ಪಞ್ಞಾಯ ನತ್ಥೀತಿ ಸಮನ್ತಚಕ್ಖು। ಯಂ ಸಮನ್ತಚಕ್ಖು ತಂ ಪಞ್ಞಿನ್ದ್ರಿಯಂ। ಪಞ್ಞಿನ್ದ್ರಿಯಸ್ಸ ವಸೇನ ಅಧಿಮೋಕ್ಖಟ್ಠೇನ ಸದ್ಧಿನ್ದ್ರಿಯಂ। ಪಗ್ಗಹಟ್ಠೇನ ವೀರಿಯಿನ್ದ್ರಿಯಂ। ಉಪಟ್ಠಾನಟ್ಠೇನ ಸತಿನ್ದ್ರಿಯಂ। ಅವಿಕ್ಖೇಪಟ್ಠೇನ ಸಮಾಧಿನ್ದ್ರಿಯಂ।>
      text <ಸದ್ದಹನ್ತೋ ಪಗ್ಗಣ್ಹಾತಿ। ಪಗ್ಗಣ್ಹನ್ತೋ ಸದ್ದಹತಿ। ಸದ್ದಹನ್ತೋ ಉಪಟ್ಠಾಪೇತಿ। ಉಪಟ್ಠಾಪೇನ್ತೋ ಸದ್ದಹತಿ। ಸದ್ದಹನ್ತೋ ಸಮಾದಹತಿ। ಸಮಾದಹನ್ತೋ ಸದ್ದಹತಿ। ಸದ್ದಹನ್ತೋ ಪಜಾನಾತಿ। ಪಜಾನನ್ತೋ ಸದ್ದಹತಿ। ಪಗ್ಗಣ್ಹನ್ತೋ ಉಪಟ್ಠಾಪೇತಿ। ಉಪಟ್ಠಾಪೇನ್ತೋ ಪಗ್ಗಣ್ಹಾತಿ। ಪಗ್ಗಣ್ಹನ್ತೋ ಸಮಾದಹತಿ। ಸಮಾದಹನ್ತೋ ಪಗ್ಗಣ್ಹಾತಿ। ಪಗ್ಗಣ್ಹನ್ತೋ ಪಜಾನಾತಿ। ಪಜಾನನ್ತೋ ಪಗ್ಗಣ್ಹಾತಿ। ಪಗ್ಗಣ್ಹನ್ತೋ ಸದ್ದಹತಿ। ಸದ್ದಹನ್ತೋ ಪಗ್ಗಣ್ಹಾತಿ। ಉಪಟ್ಠಾಪೇನ್ತೋ ಸಮಾದಹತಿ। ಸಮಾದಹನ್ತೋ ಉಪಟ್ಠಾಪೇತಿ। ಉಪಟ್ಠಾಪೇನ್ತೋ ಪಜಾನಾತಿ। ಪಜಾನನ್ತೋ ಉಪಟ್ಠಾಪೇತಿ। ಉಪಟ್ಠಾಪೇನ್ತೋ ಸದ್ದಹತಿ। ಸದ್ದಹನ್ತೋ ಉಪಟ್ಠಾಪೇತಿ। ಉಪಟ್ಠಾಪೇನ್ತೋ ಪಗ್ಗಣ್ಹಾತಿ। ಪಗ್ಗಣ್ಹನ್ತೋ ಉಪಟ್ಠಾಪೇತಿ। ಸಮಾದಹನ್ತೋ ಪಜಾನಾತಿ। ಪಜಾನನ್ತೋ ಸಮಾದಹತಿ। ಸಮಾದಹನ್ತೋ ಸದ್ದಹತಿ। ಸದ್ದಹನ್ತೋ ಸಮಾದಹತಿ। ಸಮಾದಹನ್ತೋ ಪಗ್ಗಣ್ಹಾತಿ। ಪಗ್ಗಣ್ಹನ್ತೋ ಸಮಾದಹತಿ। ಸಮಾದಹನ್ತೋ ಉಪಟ್ಠಾಪೇತಿ। ಉಪಟ್ಠಾಪೇನ್ತೋ ಸಮಾದಹತಿ। ಪಜಾನನ್ತೋ ಸದ್ದಹತಿ। ಸದ್ದಹನ್ತೋ ಪಜಾನಾತಿ। ಪಜಾನನ್ತೋ ಪಗ್ಗಣ್ಹಾತಿ। ಪಗ್ಗಣ್ಹನ್ತೋ ಪಜಾನಾತಿ। ಪಜಾನನ್ತೋ ಉಪಟ್ಠಾಪೇತಿ। ಉಪಟ್ಠಾಪೇನ್ತೋ ಪಜಾನಾತಿ। ಪಜಾನನ್ತೋ ಸಮಾದಹತಿ। ಸಮಾದಹನ್ತೋ ಪಜಾನಾತಿ।>
      text <ಸದ್ದಹಿತತ್ತಾ ಪಗ್ಗಹಿತಂ। ಪಗ್ಗಹಿತತ್ತಾ ಸದ್ದಹಿತಂ। ಸದ್ದಹಿತತ್ತಾ ಉಪಟ್ಠಾಪಿತಂ। ಉಪಟ್ಠಾಪಿತತ್ತಾ ಸದ್ದಹಿತಂ। ಸದ್ದಹಿತತ್ತಾ ಸಮಾದಹಿತಂ। ಸಮಾದಹಿತತ್ತಾ ಸದ್ದಹಿತಂ। ಸದ್ದಹಿತತ್ತಾ ಪಜಾನಿತಂ। ಪಜಾನಿತತ್ತಾ ಸದ್ದಹಿತಂ। ಪಗ್ಗಹಿತತ್ತಾ ಉಪಟ್ಠಾಪಿತಂ। ಉಪಟ್ಠಾಪಿತತ್ತಾ ಪಗ್ಗಹಿತಂ। ಪಗ್ಗಹಿತತ್ತಾ ಸಮಾದಹಿತಂ। ಸಮಾದಹಿತತ್ತಾ ಪಗ್ಗಹಿತಂ। ಪಗ್ಗಹಿತತ್ತಾ ಪಜಾನಿತಂ ಪಜಾನಿತತ್ತಾ ಪಗ್ಗಹಿತಂ। ಪಗ್ಗಹಿತತ್ತಾ ಸದ್ದಹಿತಂ। ಸದ್ದಹಿತತ್ತಾ ಪಗ್ಗಹಿತಂ। ಉಪಟ್ಠಾಪಿತತ್ತಾ ಸಮಾದಹಿತಂ। ಸಮಾದಹಿತತ್ತಾ ಉಪಟ್ಠಾಪಿತಂ। ಉಪಟ್ಠಾಪಿತತ್ತಾ ಪಜಾನಿತಂ। ಪಜಾನಿತತ್ತಾ ಉಪಟ್ಠಾಪಿತಂ। ಉಪಟ್ಠಾಪಿತತ್ತಾ ಸದ್ದಹಿತಂ। ಸದ್ದಹಿತತ್ತಾ ಉಪಟ್ಠಾಪಿತಂ। ಉಪಟ್ಠಾಪಿತತ್ತಾ ಪಗ್ಗಹಿತಂ। ಪಗ್ಗಹಿತತ್ತಾ ಉಪಟ್ಠಾಪಿತಂ। ಸಮಾದಹಿತತ್ತಾ ಪಜಾನಿತಂ। ಪಜಾನಿತತ್ತಾ ಸಮಾದಹಿತಂ। ಸಮಾದಹಿತತ್ತಾ ಸದ್ದಹಿತಂ। ಸದ್ದಹಿತತ್ತಾ ಸಮಾದಹಿತಂ। ಸಮಾದಹಿತತ್ತಾ ಪಗ್ಗಹಿತಂ। ಪಗ್ಗಹಿತತ್ತಾ ಸಮಾದಹಿತಂ। ಸಮಾದಹಿತತ್ತಾ ಉಪಟ್ಠಾಪಿತಂ। ಉಪಟ್ಠಾಪಿತತ್ತಾ ಸಮಾದಹಿತಂ। ಪಜಾನಿತತ್ತಾ ಸದ್ದಹಿತಂ। ಸದ್ದಹಿತತ್ತಾ ಪಜಾನಿತಂ। ಪಜಾನಿತತ್ತಾ ಪಗ್ಗಹಿತಂ। ಪಗ್ಗಹಿತತ್ತಾ ಪಜಾನಿತಂ। ಪಜಾನಿತತ್ತಾ ಉಪಟ್ಠಾಪಿತಂ। ಉಪಟ್ಠಾಪಿತತ್ತಾ ಪಜಾನಿತಂ। ಪಜಾನಿತತ್ತಾ ಸಮಾದಹಿತಂ। ಸಮಾದಹಿತತ್ತಾ ಪಜಾನಿತಂ।>
      text <ಯಂ ಬುದ್ಧಚಕ್ಖು ತಂ ಬುದ್ಧಞಾಣಂ। ಯಂ ಬುದ್ಧಞಾಣಂ ತಂ ಬುದ್ಧಚಕ್ಖು। ಯೇನ ಚಕ್ಖುನಾ ತಥಾಗತೋ ಸತ್ತೇ ಪಸ್ಸತಿ ಅಪ್ಪರಜಕ್ಖೇ ಮಹಾರಜಕ್ಖೇ ತಿಕ್ಖಿನ್ದ್ರಿಯೇ ಮುದಿನ್ದ್ರಿಯೇ ಸ್ವಾಕಾರೇ ದ್ವಾಕಾರೇ ಸುವಿಞ್ಞಾಪಯೇ ದುವಿಞ್ಞಾಪಯೇ ಅಪ್ಪೇಕಚ್ಚೇ ಪರಲೋಕವಜ್ಜಭಯದಸ್ಸಾವಿನೋ। ಅಪ್ಪೇಕಚ್ಚೇ ನಪರಲೋಕವಜ್ಜಭಯದಸ್ಸಾವಿನೋ।>
      text <ಅಪ್ಪರಜಕ್ಖೇ ಮಹಾರಜಕ್ಖೇತಿ ಸದ್ಧೋ ಪುಗ್ಗಲೋ ಅಪ್ಪರಜಕ್ಖೋ। ಅಸ್ಸದ್ಧೋ ಪುಗ್ಗಲೋ ಮಹಾರಜಕ್ಖೋ। ಆರದ್ಧವೀರಿಯೋ ಪುಗ್ಗಲೋ ಅಪ್ಪರಜಕ್ಖೋ। ಕುಸೀತೋ ಪುಗ್ಗಲೋ ಮಹಾರಜಕ್ಖೋ। ಉಪಟ್ಠಿತಸ್ಸತಿ ಪುಗ್ಗಲೋ ಅಪ್ಪರಜಕ್ಖೋ। ಮುಟ್ಠಸ್ಸತಿ ಪುಗ್ಗಲೋ ಮಹಾರಜಕ್ಖೋ। ಸಮಾಹಿತೋ ಪುಗ್ಗಲೋ ಅಪ್ಪರಜಕ್ಖೋ। ಅಸಮಾಹಿತೋ ಪುಗ್ಗಲೋ ಮಹಾರಜಕ್ಖೋ। ಪಞ್ಞವಾ ಪುಗ್ಗಲೋ ಅಪ್ಪರಜಕ್ಖೋ। ದುಪ್ಪಞ್ಞೋ ಪುಗ್ಗಲೋ ಮಹಾರಜಕ್ಖೋ।>
      text <ತಿಕ್ಖಿನ್ದ್ರಿಯೇ ಮುದಿನ್ದ್ರಿಯೇತಿ ಸದ್ಧೋ ಪುಗ್ಗಲೋ ತಿಕ್ಖಿನ್ದ್ರಿಯೋ। ಅಸ್ಸದ್ಧೋ ಪುಗ್ಗಲೋ ಮುದಿನ್ದ್ರಿಯೋ…ಪೇ॰… ಪಞ್ಞವಾ ಪುಗ್ಗಲೋ ತಿಕ್ಖಿನ್ದ್ರಿಯೋ। ದುಪ್ಪಞ್ಞೋ ಪುಗ್ಗಲೋ ಮುದಿನ್ದ್ರಿಯೋ। ಸ್ವಾಕಾರೇ ದ್ವಾಕಾರೇತಿ ಸದ್ಧೋ ಪುಗ್ಗಲೋ ಸ್ವಾಕಾರೋ। ಅಸ್ಸದ್ಧೋ ಪುಗ್ಗಲೋ ದ್ವಾಕಾರೋ…ಪೇ॰… ಪಞ್ಞವಾ ಪುಗ್ಗಲೋ ಸ್ವಾಕಾರೋ। ದುಪ್ಪಞ್ಞೋ ಪುಗ್ಗಲೋ ದ್ವಾಕಾರೋ। ಸುವಿಞ್ಞಾಪಯೇ ದುವಿಞ್ಞಾಪಯೇತಿ ಸದ್ಧೋ ಪುಗ್ಗಲೋ ಸುವಿಞ್ಞಾಪಯೋ। ಅಸ್ಸದ್ಧೋ ಪುಗ್ಗಲೋ ದುವಿಞ್ಞಾಪಯೋ…ಪೇ॰… ಪಞ್ಞವಾ ಪುಗ್ಗಲೋ ಸುವಿಞ್ಞಾಪಯೋ। ದುಪ್ಪಞ್ಞೋ ಪುಗ್ಗಲೋ ದುವಿಞ್ಞಾಪಯೋ।>
      text <ಅಪ್ಪೇಕಚ್ಚೇ ಪರಲೋಕವಜ್ಜಭಯದಸ್ಸಾವಿನೋ। ಅಪ್ಪೇಕಚ್ಚೇ ನಪರಲೋಕವಜ್ಜಭಯದಸ್ಸಾವಿನೋತಿ ಸದ್ಧೋ ಪುಗ್ಗಲೋ ಪರಲೋಕವಜ್ಜಭಯದಸ್ಸಾವೀ। ಅಸ್ಸದ್ಧೋ ಪುಗ್ಗಲೋ ನಪರಲೋಕವಜ್ಜಭಯದಸ್ಸಾವೀ। ಆರದ್ಧವೀರಿಯೋ ಪುಗ್ಗಲೋ ಪರಲೋಕವಜ್ಜಭಯದಸ್ಸಾವೀ। ಕುಸೀತೋ ಪುಗ್ಗಲೋ ನಪರಲೋಕವಜ್ಜಭಯದಸ್ಸಾವೀ…ಪೇ॰… ಪಞ್ಞವಾ ಪುಗ್ಗಲೋ ಪರಲೋಕವಜ್ಜಭಯದಸ್ಸಾವೀ। ದುಪ್ಪಞ್ಞೋ ಪುಗ್ಗಲೋ ನಪರಲೋಕವಜ್ಜಭಯದಸ್ಸಾವೀ।>
      text <ಲೋಕೋತಿ ಖನ್ಧಲೋಕೋ ಧಾತುಲೋಕೋ ಆಯತನಲೋಕೋ ವಿಪತ್ತಿಭವಲೋಕೋ ವಿಪತ್ತಿಸಮ್ಭವಲೋಕೋ ಸಮ್ಪತ್ತಿಭವಲೋಕೋ ಸಮ್ಪತ್ತಿಸಮ್ಭವಲೋಕೋ।>
      text <ಏಕೋ ಲೋಕೋ ಸಬ್ಬೇ ಸತ್ತಾ ಆಹಾರಟ್ಠಿತಿಕಾ। ದ್ವೇ ಲೋಕಾ ನಾಮಞ್ಚ ರೂಪಞ್ಚ। ತಯೋ ಲೋಕಾ ತಿಸ್ಸೋ ವೇದನಾ। ಚತ್ತಾರೋ ಲೋಕಾ ಚತ್ತಾರೋ ಆಹಾರಾ। ಪಞ್ಚ ಲೋಕಾ ಪಞ್ಚುಪಾದಾನಕ್ಖನ್ಧಾ। ಛ ಲೋಕಾ ಛ ಅಜ್ಝತ್ತಿಕಾನಿ ಆಯತನಾನಿ। ಸತ್ತ ಲೋಕಾ ಸತ್ತ ವಿಞ್ಞಾಣಟ್ಠಿತಿಯೋ। ಅಟ್ಠ ಲೋಕಾ ಅಟ್ಠ ಲೋಕಧಮ್ಮಾ। ನವ ಲೋಕಾ ನವ ಸತ್ತಾವಾಸಾ। ದಸ ಲೋಕಾ ದಸಾಯತನಾನಿ। ದ್ವಾದಸ ಲೋಕಾ ದ್ವಾದಸಾಯತನಾನಿ। ಅಟ್ಠಾರಸ ಲೋಕಾ ಅಟ್ಠಾರಸ ಧಾತುಯೋ।>
      text <ವಜ್ಜನ್ತಿ ಸಬ್ಬೇ ಕಿಲೇಸಾ ವಜ್ಜಾ। ಸಬ್ಬೇ ದುಚ್ಚರಿತಾ ವಜ್ಜಾ। ಸಬ್ಬೇ ಅಭಿಸಙ್ಖಾರಾ ವಜ್ಜಾ। ಸಬ್ಬೇ ಭವಗಾಮಿಕಮ್ಮಾ ವಜ್ಜಾ। ಇತಿ ಇಮಸ್ಮಿಞ್ಚ ಲೋಕೇ ಇಮಸ್ಮಿಞ್ಚ ವಜ್ಜೇ ತಿಬ್ಬಾ ಭಯಸಞ್ಞಾ ಪಚ್ಚುಪಟ್ಠಿತಾ ಹೋನ್ತಿ। ಸೇಯ್ಯಥಾಪಿ ಉಕ್ಖಿತ್ತಾಸಿಕೇ ವಧಕೇ। ಇಮೇಹಿ ಪಞ್ಞಾಸಾಯ ಆಕಾರೇಹಿ ಇಮಾನಿ ಪಞ್ಚಿನ್ದ್ರಿಯಾನಿ ಜಾನಾತಿ ಪಸ್ಸತಿ ಅಞ್ಞಾತಿ ಪಟಿವಿಜ್ಝತೀತಿ।>
      stand <ಇನ್ದ್ರಿಯಸಮೋಧಾನೋ ಪಞ್ಚಮೋ।>
      stand <ತತಿಯಭಾಣವಾರೋ।>
      stand <ಇನ್ದ್ರಿಯಕಥಾ ನಿಟ್ಠಿತಾ।>
  text <೫॥ ವಿಮೋಕ್ಖಕಥಾ>
    text <೧॥ ಉದ್ದೇಸೋ>
      text <೨೦೯>, <ಪುರಿಮನಿದಾನಂ। ತಯೋಮೇ। ಭಿಕ್ಖವೇ। ವಿಮೋಕ್ಖಾ। ಕತಮೇ ತಯೋ॥ ಸುಞ್ಞತೋ ವಿಮೋಕ್ಖೋ। ಅನಿಮಿತ್ತೋ ವಿಮೋಕ್ಖೋ। ಅಪ್ಪಣಿಹಿತೋ ವಿಮೋಕ್ಖೋ ಇಮೇ ಖೋ। ಭಿಕ್ಖವೇ। ತಯೋ ವಿಮೋಕ್ಖಾ।>
      text <ಅಪಿ ಚ। ಅಟ್ಠಸಟ್ಠಿ ವಿಮೋಕ್ಖಾ ಸುಞ್ಞತೋ ವಿಮೋಕ್ಖೋ। ಅನಿಮಿತ್ತೋ ವಿಮೋಕ್ಖೋ। ಅಪ್ಪಣಿಹಿತೋ ವಿಮೋಕ್ಖೋ। ಅಜ್ಝತ್ತವುಟ್ಠಾನೋ ವಿಮೋಕ್ಖೋ। ಬಹಿದ್ಧಾವುಟ್ಠಾನೋ ವಿಮೋಕ್ಖೋ। ದುಭತೋ ವುಟ್ಠಾನೋ ವಿಮೋಕ್ಖೋ। ಅಜ್ಝತ್ತವುಟ್ಠಾನಾ ಚತ್ತಾರೋ ವಿಮೋಕ್ಖಾ। ಬಹಿದ್ಧಾವುಟ್ಠಾನಾ ಚತ್ತಾರೋ ವಿಮೋಕ್ಖಾ। ದುಭತೋ ವುಟ್ಠಾನಾ ಚತ್ತಾರೋ ವಿಮೋಕ್ಖಾ। ಅಜ್ಝತ್ತವುಟ್ಠಾನಾನಂ ಅನುಲೋಮಾ ಚತ್ತಾರೋ ವಿಮೋಕ್ಖಾ। ಬಹಿದ್ಧಾವುಟ್ಠಾನಾನಂ ಅನುಲೋಮಾ ಚತ್ತಾರೋ ವಿಮೋಕ್ಖಾ। ದುಭತೋ ವುಟ್ಠಾನಾನಂ ಅನುಲೋಮಾ ಚತ್ತಾರೋ ವಿಮೋಕ್ಖಾ। ಅಜ್ಝತ್ತವುಟ್ಠಾನಪಟಿಪ್ಪಸ್ಸದ್ಧೀ ಚತ್ತಾರೋ ವಿಮೋಕ್ಖಾ। ಬಹಿದ್ಧಾವುಟ್ಠಾನಪಟಿಪ್ಪಸ್ಸದ್ಧೀ ಚತ್ತಾರೋ ವಿಮೋಕ್ಖಾ। ದುಭತೋ ವುಟ್ಠಾನಪಟಿಪ್ಪಸ್ಸದ್ಧೀ ಚತ್ತಾರೋ ವಿಮೋಕ್ಖಾ। ರೂಪೀ ರೂಪಾನಿ ಪಸ್ಸತೀತಿ ವಿಮೋಕ್ಖೋ। ಅಜ್ಝತ್ತಂ ಅರೂಪಸಞ್ಞೀ ಬಹಿದ್ಧಾ ರೂಪಾನಿ ಪಸ್ಸತೀತಿ ವಿಮೋಕ್ಖೋ। ಸುಭಂ ತೇವ ಅಧಿಮುತ್ತೋ ಹೋತೀತಿ ವಿಮೋಕ್ಖೋ। ಆಕಾಸಾನಞ್ಚಾಯತನಸಮಾಪತ್ತಿ ವಿಮೋಕ್ಖೋ। ವಿಞ್ಞಾಣಞ್ಚಾಯತನಸಮಾಪತ್ತಿ ವಿಮೋಕ್ಖೋ। ಆಕಿಞ್ಚಞ್ಞಾಯತನಸಮಾಪತ್ತಿ ವಿಮೋಕ್ಖೋ। ನೇವಸಞ್ಞಾನಾಸಞ್ಞಾಯತನಸಮಾಪತ್ತಿ ವಿಮೋಕ್ಖೋ। ಸಞ್ಞಾವೇದಯಿತನಿರೋಧಸಮಾಪತ್ತಿ ವಿಮೋಕ್ಖೋ। ಸಮಯವಿಮೋಕ್ಖೋ। ಅಸಮಯವಿಮೋಕ್ಖೋ। ಸಾಮಯಿಕೋ ವಿಮೋಕ್ಖೋ। ಅಸಾಮಯಿಕೋ ವಿಮೋಕ್ಖೋ। ಕುಪ್ಪೋ ವಿಮೋಕ್ಖೋ। ಅಕುಪ್ಪೋ ವಿಮೋಕ್ಖೋ। ಲೋಕಿಯೋ ವಿಮೋಕ್ಖೋ। ಲೋಕುತ್ತರೋ ವಿಮೋಕ್ಖೋ। ಸಾಸವೋ ವಿಮೋಕ್ಖೋ। ಅನಾಸವೋ ವಿಮೋಕ್ಖೋ। ಸಾಮಿಸೋ ವಿಮೋಕ್ಖೋ। ನಿರಾಮಿಸೋ ವಿಮೋಕ್ಖೋ। ನಿರಾಮಿಸಾನಿರಾಮಿಸತರೋ ವಿಮೋಕ್ಖೋ। ಪಣಿಹಿತೋ ವಿಮೋಕ್ಖೋ। ಅಪ್ಪಣಿಹಿತೋ ವಿಮೋಕ್ಖೋ। ಪಣಿಹಿತಪ್ಪಟಿಪ್ಪಸ್ಸದ್ಧಿ ವಿಮೋಕ್ಖೋ। ಸಞ್ಞುತ್ತೋ ವಿಮೋಕ್ಖೋ। ವಿಸಞ್ಞುತ್ತೋ ವಿಮೋಕ್ಖೋ। ಏಕತ್ತವಿಮೋಕ್ಖೋ। ನಾನತ್ತವಿಮೋಕ್ಖೋ। ಸಞ್ಞಾವಿಮೋಕ್ಖೋ। ಞಾಣವಿಮೋಕ್ಖೋ। ಸೀತಿಸಿಯಾವಿಮೋಕ್ಖೋ। ಝಾನವಿಮೋಕ್ಖೋ। ಅನುಪಾದಾಚಿತ್ತಸ್ಸ ವಿಮೋಕ್ಖೋ।>
    text <೨॥ ನಿದ್ದೇಸೋ>
      text <೨೧೦>, <ಕತಮೋ ಸುಞ್ಞತೋ ವಿಮೋಕ್ಖೋ॥ ಇಧ ಭಿಕ್ಖು ಅರಞ್ಞಗತೋ ವಾ ರುಕ್ಖಮೂಲಗತೋ ವಾ ಸುಞ್ಞಾಗಾರಗತೋ ವಾ ಇತಿ ಪಟಿಸಞ್ಚಿಕ್ಖತಿ ಸುಞ್ಞಮಿದಂ ಅತ್ತೇನ ವಾ ಅತ್ತನಿಯೇನ ವಾತಿ। ಸೋ ತತ್ಥ ಅಭಿನಿವೇಸಂ ನ ಕರೋತೀತಿ ಸುಞ್ಞತೋ ವಿಮೋಕ್ಖೋ। ಅಯಂ ಸುಞ್ಞತೋ ವಿಮೋಕ್ಖೋ।>
      text <ಕತಮೋ ಅನಿಮಿತ್ತೋ ವಿಮೋಕ್ಖೋ॥ ಇಧ ಭಿಕ್ಖು ಅರಞ್ಞಗತೋ ವಾ ರುಕ್ಖಮೂಲಗತೋ ವಾ ಸುಞ್ಞಾಗಾರಗತೋ ವಾ ಇತಿ ಪಟಿಸಞ್ಚಿಕ್ಖತಿ ಸುಞ್ಞಮಿದಂ ಅತ್ತೇನ ವಾ ಅತ್ತನಿಯೇನ ವಾತಿ। ಸೋ ತತ್ಥ ನಿಮಿತ್ತಂ ನ ಕರೋತೀತಿ ಅನಿಮಿತ್ತೋ ವಿಮೋಕ್ಖೋ। ಅಯಂ ಅನಿಮಿತ್ತೋ ವಿಮೋಕ್ಖೋ।>
      text <ಕತಮೋ ಅಪ್ಪಣಿಹಿತೋ ವಿಮೋಕ್ಖೋ॥ ಇಧ ಭಿಕ್ಖು ಅರಞ್ಞಗತೋ ವಾ ರುಕ್ಖಮೂಲಗತೋ ವಾ ಸುಞ್ಞಾಗಾರಗತೋ ವಾ ಇತಿ ಪಟಿಸಞ್ಚಿಕ್ಖತಿ ಸುಞ್ಞಮಿದಂ ಅತ್ತೇನ ವಾ ಅತ್ತನಿಯೇನ ವಾತಿ। ಸೋ ತತ್ಥ ಪಣಿಧಿಂ ನ ಕರೋತೀತಿ ಅಪ್ಪಣಿಹಿತೋ ವಿಮೋಕ್ಖೋ। ಅಯಂ ಅಪ್ಪಣಿಹಿತೋ ವಿಮೋಕ್ಖೋ।>
      text <ಕತಮೋ ಅಜ್ಝತ್ತವುಟ್ಠಾನೋ ವಿಮೋಕ್ಖೋ॥ ಚತ್ತಾರಿ ಝಾನಾನಿ ಅಯಂ ಅಜ್ಝತ್ತವುಟ್ಠಾನೋ ವಿಮೋಕ್ಖೋ। ಕತಮೋ ಬಹಿದ್ಧಾವುಟ್ಠಾನೋ ವಿಮೋಕ್ಖೋ॥ ಚತಸ್ಸೋ ಅರೂಪಸಮಾಪತ್ತಿಯೋ ಅಯಂ ಬಹಿದ್ಧಾವುಟ್ಠಾನೋ ವಿಮೋಕ್ಖೋ। ಕತಮೋ ದುಭತೋ ವುಟ್ಠಾನೋ ವಿಮೋಕ್ಖೋ॥ ಚತ್ತಾರೋ ಅರಿಯಮಗ್ಗಾ ಅಯಂ ದುಭತೋ ವುಟ್ಠಾನೋ ವಿಮೋಕ್ಖೋ।>
      text <ಕತಮೇ ಅಜ್ಝತ್ತವುಟ್ಠಾನಾ ಚತ್ತಾರೋ ವಿಮೋಕ್ಖಾ॥ ಪಠಮಂ ಝಾನಂ ನೀವರಣೇಹಿ ವುಟ್ಠಾತಿ। ದುತಿಯಂ ಝಾನಂ ವಿತಕ್ಕವಿಚಾರೇಹಿ ವುಟ್ಠಾತಿ। ತತಿಯಂ ಝಾನಂ ಪೀತಿಯಾ ವುಟ್ಠಾತಿ। ಚತುತ್ಥಂ ಝಾನಂ ಸುಖದುಕ್ಖೇಹಿ ವುಟ್ಠಾತಿ। ಇಮೇ ಅಜ್ಝತ್ತವುಟ್ಠಾನಾ ಚತ್ತಾರೋ ವಿಮೋಕ್ಖಾ।>
      text <ಕತಮೇ ಬಹಿದ್ಧಾವುಟ್ಠಾನಾ ಚತ್ತಾರೋ ವಿಮೋಕ್ಖಾ॥ ಆಕಾಸಾನಞ್ಚಾಯತನಸಮಾಪತ್ತಿ ರೂಪಸಞ್ಞಾಯ ಪಟಿಘಸಞ್ಞಾಯ ನಾನತ್ತಸಞ್ಞಾಯ ವುಟ್ಠಾತಿ। ವಿಞ್ಞಾಣಞ್ಚಾಯತನಸಮಾಪತ್ತಿ ಆಕಾಸಾನಞ್ಚಾಯತನಸಞ್ಞಾಯ ವುಟ್ಠಾತಿ। ಆಕಿಞ್ಚಞ್ಞಾಯತನಸಮಾಪತ್ತಿ ವಿಞ್ಞಾಣಞ್ಚಾಯತನಸಞ್ಞಾಯ ವುಟ್ಠಾತಿ। ನೇವಸಞ್ಞಾನಾಸಞ್ಞಾಯತನಸಮಾಪತ್ತಿ ಆಕಿಞ್ಚಞ್ಞಾಯತನಸಞ್ಞಾಯ ವುಟ್ಠಾತಿ। ಇಮೇ ಬಹಿದ್ಧಾವುಟ್ಠಾನಾ ಚತ್ತಾರೋ ವಿಮೋಕ್ಖಾ।>
      text <ಕತಮೇ ದುಭತೋ ವುಟ್ಠಾನಾ ಚತ್ತಾರೋ ವಿಮೋಕ್ಖಾ॥ ಸೋತಾಪತ್ತಿಮಗ್ಗೋ ಸಕ್ಕಾಯದಿಟ್ಠಿವಿಚಿಕಿಚ್ಛಾಸೀಲಬ್ಬತಪರಾಮಾಸಾ ದಿಟ್ಠಾನುಸಯಾ ವಿಚಿಕಿಚ್ಛಾನುಸಯಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ಸಕದಾಗಾಮಿಮಗ್ಗೋ ಓಳಾರಿಕಾ ಕಾಮರಾಗಸಞ್ಞೋಜನಾ ಪಟಿಘಸಞ್ಞೋಜನಾ ಓಳಾರಿಕಾ ಕಾಮರಾಗಾನುಸಯಾ ಪಟಿಘಾನುಸಯಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ಅನಾಗಾಮಿಮಗ್ಗೋ ಅನುಸಹಗತಾ ಕಾಮರಾಗಸಞ್ಞೋಜನಾ ಪಟಿಘಸಞ್ಞೋಜನಾ ಅನುಸಹಗತಾ ಕಾಮರಾಗಾನುಸಯಾ ಪಟಿಘಾನುಸಯಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ಅರಹತ್ತಮಗ್ಗೋ ರೂಪರಾಗಾ ಅರೂಪರಾಗಾ ಮಾನಾ ಉದ್ಧಚ್ಚಾ ಅವಿಜ್ಜಾಯ ಮಾನಾನುಸಯಾ ಭವರಾಗಾನುಸಯಾ ಅವಿಜ್ಜಾನುಸಯಾ ವುಟ್ಠಾತಿ। ತದನುವತ್ತಕಕಿಲೇಸೇಹಿ ಚ ಖನ್ಧೇಹಿ ಚ ವುಟ್ಠಾತಿ। ಬಹಿದ್ಧಾ ಚ ಸಬ್ಬನಿಮಿತ್ತೇಹಿ ವುಟ್ಠಾತಿ। ಇಮೇ ದುಭತೋ ವುಟ್ಠಾನಾ ಚತ್ತಾರೋ ವಿಮೋಕ್ಖಾ।>
      text <೨೧೧>, <ಕತಮೇ ಅಜ್ಝತ್ತವುಟ್ಠಾನಾನಂ ಅನುಲೋಮಾ ಚತ್ತಾರೋ ವಿಮೋಕ್ಖಾ॥ ಪಠಮಂ ಝಾನಂ ಪಟಿಲಾಭತ್ಥಾಯ ವಿತಕ್ಕೋ ಚ ವಿಚಾರೋ ಚ ಪೀತಿ ಚ ಸುಖಞ್ಚ ಚಿತ್ತೇಕಗ್ಗತಾ ಚ। ದುತಿಯಂ ಝಾನಂ ಪಟಿಲಾಭತ್ಥಾಯ…ಪೇ॰… ತತಿಯಂ ಝಾನಂ ಪಟಿಲಾಭತ್ಥಾಯ…ಪೇ॰… ಚತುತ್ಥಂ ಝಾನಂ ಪಟಿಲಾಭತ್ಥಾಯ ವಿತಕ್ಕೋ ಚ ವಿಚಾರೋ ಚ ಪೀತಿ ಚ ಸುಖಞ್ಚ ಚಿತ್ತೇಕಗ್ಗತಾ ಚ ಇಮೇ ಅಜ್ಝತ್ತವುಟ್ಠಾನಾನಂ ಅನುಲೋಮಾ ಚತ್ತಾರೋ ವಿಮೋಕ್ಖಾ।>
      text <ಕತಮೇ ಬಹಿದ್ಧಾವುಟ್ಠಾನಾನಂ ಅನುಲೋಮಾ ಚತ್ತಾರೋ ವಿಮೋಕ್ಖಾ॥ ಆಕಾಸಾನಞ್ಚಾಯತನಸಮಾಪತ್ತಿಂ ಪಟಿಲಾಭತ್ಥಾಯ ವಿತಕ್ಕೋ ಚ ವಿಚಾರೋ ಚ ಪೀತಿ ಚ ಸುಖಞ್ಚ ಚಿತ್ತೇಕಗ್ಗತಾ ಚ। ವಿಞ್ಞಾಣಞ್ಚಾಯತನಸಮಾಪತ್ತಿಂ…ಪೇ॰… ಆಕಿಞ್ಚಞ್ಞಾಯತನಸಮಾಪತ್ತಿಂ …ಪೇ॰… ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಂ ಪಟಿಲಾಭತ್ಥಾಯ ವಿತಕ್ಕೋ ಚ ವಿಚಾರೋ ಚ ಪೀತಿ ಚ ಸುಖಞ್ಚ ಚಿತ್ತೇಕಗ್ಗತಾ ಚ ಇಮೇ ಬಹಿದ್ಧಾವುಟ್ಠಾನಾನಂ ಅನುಲೋಮಾ ಚತ್ತಾರೋ ವಿಮೋಕ್ಖಾ।>
      text <ಕತಮೇ ದುಭತೋ ವುಟ್ಠಾನಾನಂ ಅನುಲೋಮಾ ಚತ್ತಾರೋ ವಿಮೋಕ್ಖಾ॥ ಸೋತಾಪತ್ತಿಮಗ್ಗಂ ಪಟಿಲಾಭತ್ಥಾಯ ಅನಿಚ್ಚಾನುಪಸ್ಸನಾ। ದುಕ್ಖಾನುಪಸ್ಸನಾ। ಅನತ್ತಾನುಪಸ್ಸನಾ। ಸಕದಾಗಾಮಿಮಗ್ಗಂ ಪಟಿಲಾಭತ್ಥಾಯ…ಪೇ॰… ಅನಾಗಾಮಿಮಗ್ಗಂ ಪಟಿಲಾಭತ್ಥಾಯ…ಪೇ॰… ಅರಹತ್ತಮಗ್ಗಂ ಪಟಿಲಾಭತ್ಥಾಯ ಅನಿಚ್ಚಾನುಪಸ್ಸನಾ। ದುಕ್ಖಾನುಪಸ್ಸನಾ। ಅನತ್ತಾನುಪಸ್ಸನಾ ಇಮೇ ದುಭತೋ ವುಟ್ಠಾನಾನಂ ಅನುಲೋಮಾ ಚತ್ತಾರೋ ವಿಮೋಕ್ಖಾ।>
      text <ಕತಮೇ ಅಜ್ಝತ್ತವುಟ್ಠಾನಪಟಿಪ್ಪಸ್ಸದ್ಧೀ ಚತ್ತಾರೋ ವಿಮೋಕ್ಖಾ॥ ಪಠಮಸ್ಸ ಝಾನಸ್ಸ ಪಟಿಲಾಭೋ ವಾ ವಿಪಾಕೋ ವಾ। ದುತಿಯಸ್ಸ ಝಾನಸ್ಸ…ಪೇ॰… ತತಿಯಸ್ಸ ಝಾನಸ್ಸ…ಪೇ॰… ಚತುತ್ಥಸ್ಸ ಝಾನಸ್ಸ ಪಟಿಲಾಭೋ ವಾ ವಿಪಾಕೋ ವಾ ಇಮೇ ಅಜ್ಝತ್ತವುಟ್ಠಾನಪಟಿಪ್ಪಸ್ಸದ್ಧೀ ಚತ್ತಾರೋ ವಿಮೋಕ್ಖಾ।>
      text <ಕತಮೇ ಬಹಿದ್ಧಾವುಟ್ಠಾನಪಟಿಪ್ಪಸ್ಸದ್ಧೀ ಚತ್ತಾರೋ ವಿಮೋಕ್ಖಾ॥ ಆಕಾಸಾನಞ್ಚಾಯತನಸಮಾಪತ್ತಿಯಾ ಪಟಿಲಾಭೋ ವಾ ವಿಪಾಕೋ ವಾ। ವಿಞ್ಞಾಣಞ್ಚಾಯತನಸಮಾಪತ್ತಿಯಾ…ಪೇ॰… ಆಕಿಞ್ಚಞ್ಞಾಯತನಸಮಾಪತ್ತಿಯಾ…ಪೇ॰… ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಯಾ ಪಟಿಲಾಭೋ ವಾ ವಿಪಾಕೋ ವಾ ಇಮೇ ಬಹಿದ್ಧಾವುಟ್ಠಾನಪಟಿಪ್ಪಸ್ಸದ್ಧೀ ಚತ್ತಾರೋ ವಿಮೋಕ್ಖಾ।>
      text <ಕತಮೇ ದುಭತೋ ವುಟ್ಠಾನಪಟಿಪ್ಪಸ್ಸದ್ಧೀ ಚತ್ತಾರೋ ವಿಮೋಕ್ಖಾ॥ ಸೋತಾಪತ್ತಿಮಗ್ಗಸ್ಸ ಸೋತಾಪತ್ತಿಫಲಂ। ಸಕದಾಗಾಮಿಮಗ್ಗಸ್ಸ ಸಕದಾಗಾಮಿಫಲಂ। ಅನಾಗಾಮಿಮಗ್ಗಸ್ಸ ಅನಾಗಾಮಿಫಲಂ। ಅರಹತ್ತಮಗ್ಗಸ್ಸ ಅರಹತ್ತಫಲಂ ಇಮೇ ದುಭತೋ ವುಟ್ಠಾನಪಟಿಪ್ಪಸ್ಸದ್ಧೀ ಚತ್ತಾರೋ ವಿಮೋಕ್ಖಾ।>
      text <೨೧೨>, <ಕಥಂ ರೂಪೀ ರೂಪಾನಿ ಪಸ್ಸತೀತಿ ವಿಮೋಕ್ಖೋ॥ ಇಧೇಕಚ್ಚೋ ಅಜ್ಝತ್ತಂ ಪಚ್ಚತ್ತಂ ನೀಲನಿಮಿತ್ತಂ ಮನಸಿಕರೋತಿ। ನೀಲಸಞ್ಞಂ ಪಟಿಲಭತಿ। ಸೋ ತಂ ನಿಮಿತ್ತಂ ಸುಗ್ಗಹಿತಂ ಕರೋತಿ। ಸೂಪಧಾರಿತಂ ಉಪಧಾರೇತಿ। ಸ್ವಾವತ್ಥಿತಂ ಅವತ್ಥಾಪೇತಿ। ಸೋ ತಂ ನಿಮಿತ್ತಂ ಸುಗ್ಗಹಿತಂ ಕತ್ವಾ ಸೂಪಧಾರಿತಂ ಉಪಧಾರೇತ್ವಾ ಸ್ವಾವತ್ಥಿತಂ ಅವತ್ಥಾಪೇತ್ವಾ ಬಹಿದ್ಧಾ ನೀಲನಿಮಿತ್ತೇ ಚಿತ್ತಂ ಉಪಸಂಹರತಿ। ನೀಲಸಞ್ಞಂ ಪಟಿಲಭತಿ। ಸೋ ತಂ ನಿಮಿತ್ತಂ ಸುಗ್ಗಹಿತಂ ಕರೋತಿ। ಸೂಪಧಾರಿತಂ ಉಪಧಾರೇತಿ। ಸ್ವಾವತ್ಥಿತಂ ಅವತ್ಥಾಪೇತಿ। ಸೋ ತಂ ನಿಮಿತ್ತಂ ಸುಗ್ಗಹಿತಂ ಕತ್ವಾ ಉಪಧಾರೇತ್ವಾ ಸ್ವಾವತ್ಥಿತಂ ಅವತ್ಥಾಪೇತ್ವಾ ಆಸೇವತಿ ಭಾವೇತಿ ಬಹುಲೀಕರೋತಿ। ತಸ್ಸ ಏವಂ ಹೋತಿ ಅಜ್ಝತ್ತಞ್ಚ ಬಹಿದ್ಧಾ ಚ ಉಭಯಮಿದಂ ರೂಪನ್ತಿ। ರೂಪಸಞ್ಞೀ ಹೋತಿ। ಇಧೇಕಚ್ಚೋ ಅಜ್ಝತ್ತಂ ಪಚ್ಚತ್ತಂ ಪೀತನಿಮಿತ್ತಂ…ಪೇ॰… ಲೋಹಿತನಿಮಿತ್ತಂ…ಪೇ॰… ಓದಾತನಿಮಿತ್ತಂ ಮನಸಿಕರೋತಿ। ಓದಾತಸಞ್ಞಂ ಪಟಿಲಭತಿ। ಸೋ ತಂ ನಿಮಿತ್ತಂ ಸುಗ್ಗಹಿತಂ ಕರೋತಿ। ಸೂಪಧಾರಿತಂ ಉಪಧಾರೇತಿ। ಸ್ವಾವತ್ಥಿತಂ ಅವತ್ಥಾಪೇತಿ। ಸೋ ತಂ ನಿಮಿತ್ತಂ ಸುಗ್ಗಹಿತಂ ಕತ್ವಾ ಸೂಪಧಾರಿತಂ ಉಪಧಾರೇತ್ವಾ ಸ್ವಾವತ್ಥಿತಂ ಅವತ್ಥಾಪೇತ್ವಾ ಬಹಿದ್ಧಾ ಓದಾತನಿಮಿತ್ತೇ ಚಿತ್ತಂ ಉಪಸಂಹರತಿ। ಓದಾತಸಞ್ಞಂ ಪಟಿಲಭತಿ। ಸೋ ತಂ ನಿಮಿತ್ತಂ ಸುಗ್ಗಹಿತಂ ಕರೋತಿ। ಸೂಪಧಾರಿತಂ ಉಪಧಾರೇತಿ। ಸ್ವಾವತ್ಥಿತಂ ಅವತ್ಥಾಪೇತಿ। ಸೋ ತಂ ನಿಮಿತ್ತಂ ಸುಗ್ಗಹಿತಂ ಕತ್ವಾ ಸೂಪಧಾರಿತಂ ಉಪಧಾರೇತ್ವಾ ಸ್ವಾವತ್ಥಿತಂ ಅವತ್ಥಾಪೇತ್ವಾ ಆಸೇವತಿ ಭಾವೇತಿ ಬಹುಲೀಕರೋತಿ। ತಸ್ಸ ಏವಂ ಹೋತಿ ಅಜ್ಝತ್ತಞ್ಚ ಬಹಿದ್ಧಾ ಚ ಉಭಯಮಿದಂ ರೂಪನ್ತಿ। ರೂಪಸಞ್ಞೀ ಹೋತಿ। ಏವಂ ರೂಪೀ ರೂಪಾನಿ ಪಸ್ಸತೀತಿ ವಿಮೋಕ್ಖೋ।>
      text <ಕಥಂ ಅಜ್ಝತ್ತಂ ಅರೂಪಸಞ್ಞೀ ಬಹಿದ್ಧಾ ರೂಪಾನಿ ಪಸ್ಸತೀತಿ ವಿಮೋಕ್ಖೋ॥ ಇಧೇಕಚ್ಚೋ ಅಜ್ಝತ್ತಂ ಪಚ್ಚತ್ತಂ ನೀಲನಿಮಿತ್ತಂ ನ ಮನಸಿಕರೋತಿ। ನೀಲಸಞ್ಞಂ ನ ಪಟಿಲಭತಿ। ಬಹಿದ್ಧಾ ನೀಲನಿಮಿತ್ತೇ ಚಿತ್ತಂ ಉಪಸಂಹರತಿ। ನೀಲಸಞ್ಞಂ ಪಟಿಲಭತಿ। ಸೋ ತಂ ನಿಮಿತ್ತಂ ಸುಗ್ಗಹಿತಂ ಕರೋತಿ। ಸೂಪಧಾರಿತಂ ಉಪಧಾರೇತಿ। ಸ್ವಾವತ್ಥಿತಂ ಅವತ್ಥಾಪೇತಿ। ಸೋ ತಂ ನಿಮಿತ್ತಂ ಸುಗ್ಗಹಿತಂ ಕತ್ವಾ ಸೂಪಧಾರಿತಂ ಉಪಧಾರೇತ್ವಾ ಸ್ವಾವತ್ಥಿತಂ ಅವತ್ಥಾಪೇತ್ವಾ ಆಸೇವತಿ ಭಾವೇತಿ ಬಹುಲೀಕರೋತಿ। ತಸ್ಸ ಏವಂ ಹೋತಿ ಅಜ್ಝತ್ತಂ ಅರೂಪಂ। ಬಹಿದ್ಧಾ ರೂಪಮಿದನ್ತಿ। ರೂಪಸಞ್ಞೀ ಹೋತಿ। ಇಧೇಕಚ್ಚೋ ಅಜ್ಝತ್ತಂ ಪಚ್ಚತ್ತಂ ಪೀತನಿಮಿತ್ತಂ…ಪೇ॰… ಲೋಹಿತನಿಮಿತ್ತಂ…ಪೇ॰… ಓದಾತನಿಮಿತ್ತಂ ನ ಮನಸಿಕರೋತಿ। ಓದಾತಸಞ್ಞಂ ನ ಪಟಿಲಭತಿ। ಬಹಿದ್ಧಾ ಓದಾತನಿಮಿತ್ತೇ ಚಿತ್ತಂ ಉಪಸಂಹರತಿ। ಓದಾತಸಞ್ಞಂ ಪಟಿಲಭತಿ। ಸೋ ತಂ ನಿಮಿತ್ತಂ ಸುಗ್ಗಹಿತಂ ಕರೋತಿ। ಸೂಪಧಾರಿತಂ ಉಪಧಾರೇತಿ। ಸ್ವಾವತ್ಥಿತಂ ಅವತ್ಥಾಪೇತಿ। ಸೋ ತಂ ನಿಮಿತ್ತಂ ಸುಗ್ಗಹಿತಂ ಕತ್ವಾ ಸೂಪಧಾರಿತಂ ಉಪಧಾರೇತ್ವಾ ಸ್ವಾವತ್ಥಿತಂ ಅವತ್ಥಾಪೇತ್ವಾ ಆಸೇವತಿ ಭಾವೇತಿ ಬಹುಲೀಕರೋತಿ। ತಸ್ಸ ಏವಂ ಹೋತಿ ಅಜ್ಝತ್ತಂ ಅರೂಪಂ ಬಹಿದ್ಧಾ ರೂಪಮಿದನ್ತಿ। ರೂಪಸಞ್ಞೀ ಹೋತಿ। ಏವಂ ಅಜ್ಝತ್ತಂ ಅರೂಪಸಞ್ಞೀ ಬಹಿದ್ಧಾ ರೂಪಾನಿ ಪಸ್ಸತೀತಿ ವಿಮೋಕ್ಖೋ।>
      text <ಕಥಂ ಸುಭನ್ತೇವ ಅಧಿಮುತ್ತೋ ಹೋತೀತಿ ವಿಮೋಕ್ಖೋ॥ ಇಧ ಭಿಕ್ಖು ಮೇತ್ತಾಸಹಗತೇನ ಚೇತಸಾ ಏಕಂ ದಿಸಂ ಫರಿತ್ವಾ ವಿಹರತಿ। ತಥಾ ದುತಿಯಂ। ತಥಾ ತತಿಯಂ। ತಥಾ ಚತುತ್ಥಂ। ಇತಿ ಉದ್ಧಮಧೋ ತಿರಿಯಂ ಸಬ್ಬಧಿ ಸಬ್ಬತ್ತತಾಯ ಸಬ್ಬಾವನ್ತಂ ಲೋಕಂ ಮೇತ್ತಾಸಹಗತೇನ ಚೇತಸಾ ವಿಪುಲೇನ ಮಹಗ್ಗತೇನ ಅಪ್ಪಮಾಣೇನ ಅವೇರೇನ ಅಬ್ಯಾಪಜ್ಜೇನ ಫರಿತ್ವಾ ವಿಹರತಿ। ಮೇತ್ತಾಯ ಭಾವಿತತ್ತಾ ಸತ್ತಾ ಅಪ್ಪಟಿಕೂಲಾ ಹೋನ್ತಿ। ಕರುಣಾಸಹಗತೇನ ಚೇತಸಾ…ಪೇ॰… ಕರುಣಾಯ ಭಾವಿತತ್ತಾ ಸತ್ತಾ ಅಪ್ಪಟಿಕೂಲಾ ಹೋನ್ತಿ। ಮುದಿತಾಸಹಗತೇನ ಚೇತಸಾ…ಪೇ॰… ಮುದಿತಾಯ ಭಾವಿತತ್ತಾ ಸತ್ತಾ ಅಪ್ಪಟಿಕೂಲಾ ಹೋನ್ತಿ। ಉಪೇಕ್ಖಾಸಹಗತೇನ ಚೇತಸಾ ಏಕಂ ದಿಸಂ ಫರಿತ್ವಾ ವಿಹರತಿ…ಪೇ॰… ಉಪೇಕ್ಖಾಯ ಭಾವಿತತ್ತಾ ಸತ್ತಾ ಅಪ್ಪಟಿಕೂಲಾ ಹೋನ್ತಿ। ಏವಂ ಸುಭಂ ತೇವ ಅಧಿಮುತ್ತೋ ಹೋತೀತಿ ವಿಮೋಕ್ಖೋ।>
      text <೨೧೩>, <ಕತಮೋ ಆಕಾಸಾನಞ್ಚಾಯತನಸಮಾಪತ್ತಿ ವಿಮೋಕ್ಖೋ॥ ಇಧ ಭಿಕ್ಖು ಸಬ್ಬಸೋ ರೂಪಸಞ್ಞಾನಂ ಸಮತಿಕ್ಕಮಾ ಪಟಿಘಸಞ್ಞಾನಂ ಅತ್ಥಙ್ಗಮಾ ನಾನತ್ತಸಞ್ಞಾನಂ ಅಮನಸಿಕಾರಾ ಅನನ್ತೋ ಆಕಾಸೋತಿ ಆಕಾಸಾನಞ್ಚಾಯತನಂ ಉಪಸಮ್ಪಜ್ಜ ವಿಹರತಿ ಅಯಂ ಆಕಾಸಾನಞ್ಚಾಯತನಸಮಾಪತ್ತಿ ವಿಮೋಕ್ಖೋ।>
      text <ಕತಮೋ ವಿಞ್ಞಾಣಞ್ಚಾಯತನಸಮಾಪತ್ತಿ ವಿಮೋಕ್ಖೋ॥ ಇಧ ಭಿಕ್ಖು ಸಬ್ಬಸೋ ಆಕಾಸಾನಞ್ಚಾಯತನಂ ಸಮತಿಕ್ಕಮ್ಮ ಅನನ್ತಂ ವಿಞ್ಞಾಣನ್ತಿ ವಿಞ್ಞಾಣಞ್ಚಾಯತನಂ ಉಪಸಮ್ಪಜ್ಜ ವಿಹರತಿ ಅಯಂ ವಿಞ್ಞಾಣಞ್ಚಾಯತನಸಮಾಪತ್ತಿ ವಿಮೋಕ್ಖೋ।>
      text <ಕತಮೋ ಆಕಿಞ್ಚಞ್ಞಾಯತನಸಮಾಪತ್ತಿ ವಿಮೋಕ್ಖೋ॥ ಇಧ ಭಿಕ್ಖು ಸಬ್ಬಸೋ ವಿಞ್ಞಾಣಞ್ಚಾಯತನಂ ಸಮತಿಕ್ಕಮ್ಮ ನತ್ಥಿ ಕಿಞ್ಚೀತಿ ಆಕಿಞ್ಚಞ್ಞಾಯತನಂ ಉಪಸಮ್ಪಜ್ಜ ವಿಹರತಿ ಅಯಂ ಆಕಿಞ್ಚಞ್ಞಾಯತನಸಮಾಪತ್ತಿ ವಿಮೋಕ್ಖೋ।>
      text <ಕತಮೋ ನೇವಸಞ್ಞಾನಾಸಞ್ಞಾಯತನಸಮಾಪತ್ತಿ ವಿಮೋಕ್ಖೋ॥ ಇಧ ಭಿಕ್ಖು ಸಬ್ಬಸೋ ಆಕಿಞ್ಚಞ್ಞಾಯತನಂ ಸಮತಿಕ್ಕಮ್ಮ ನೇವಸಞ್ಞಾನಾಸಞ್ಞಾಯತನಂ ಉಪಸಮ್ಪಜ್ಜ ವಿಹರತಿ ಅಯಂ ನೇವಸಞ್ಞಾನಾಸಞ್ಞಾಯತನಸಮಾಪತ್ತಿ ವಿಮೋಕ್ಖೋ।>
      text <ಕತಮೋ ಸಞ್ಞಾವೇದಯಿತನಿರೋಧಸಮಾಪತ್ತಿ ವಿಮೋಕ್ಖೋ॥ ಇಧ ಭಿಕ್ಖು ಸಬ್ಬಸೋ ನೇವಸಞ್ಞಾನಾಸಞ್ಞಾಯತನಂ ಸಮತಿಕ್ಕಮ್ಮ ಸಞ್ಞಾವೇದಯಿತನಿರೋಧಂ ಉಪಸಮ್ಪಜ್ಜ ವಿಹರತಿ ಅಯಂ ಸಞ್ಞಾವೇದಯಿತನಿರೋಧಸಮಾಪತ್ತಿ ವಿಮೋಕ್ಖೋ।>
      text <ಕತಮೋ ಸಮಯವಿಮೋಕ್ಖೋ॥ ಚತ್ತಾರಿ ಚ ಝಾನಾನಿ ಚತಸ್ಸೋ ಚ ಅರೂಪಸಮಾಪತ್ತಿಯೋ ಅಯಂ ಸಮಯವಿಮೋಕ್ಖೋ।>
      text <ಕತಮೋ ಅಸಮಯವಿಮೋಕ್ಖೋ॥ ಚತ್ತಾರೋ ಚ ಅರಿಯಮಗ್ಗಾ। ಚತ್ತಾರಿ ಚ ಸಾಮಞ್ಞಫಲಾನಿ। ನಿಬ್ಬಾನಞ್ಚ ಅಯಂ ಅಸಮಯವಿಮೋಕ್ಖೋ।>
      text <ಕತಮೋ ಸಾಮಯಿಕೋ ವಿಮೋಕ್ಖೋ॥ ಚತ್ತಾರಿ ಚ ಝಾನಾನಿ। ಚತಸ್ಸೋ ಚ ಅರೂಪಸಮಾಪತ್ತಿಯೋ ಅಯಂ ಸಾಮಯಿಕೋ ವಿಮೋಕ್ಖೋ।>
      text <ಕತಮೋ ಅಸಾಮಯಿಕೋ ವಿಮೋಕ್ಖೋ॥ ಚತ್ತಾರೋ ಚ ಅರಿಯಮಗ್ಗಾ। ಚತ್ತಾರಿ ಚ ಸಾಮಞ್ಞಫಲಾನಿ। ನಿಬ್ಬಾನಞ್ಚ ಅಯಂ ಅಸಾಮಯಿಕೋ ವಿಮೋಕ್ಖೋ।>
      text <ಕತಮೋ ಕುಪ್ಪೋ ವಿಮೋಕ್ಖೋ॥ ಚತ್ತಾರಿ ಚ ಝಾನಾನಿ। ಚತಸ್ಸೋ ಚ ಅರೂಪಸಮಾಪತ್ತಿಯೋ ಅಯಂ ಕುಪ್ಪೋ ವಿಮೋಕ್ಖೋ।>
      text <ಕತಮೋ ಅಕುಪ್ಪೋ ವಿಮೋಕ್ಖೋ॥ ಚತ್ತಾರೋ ಚ ಅರಿಯಮಗ್ಗಾ। ಚತ್ತಾರಿ ಚ ಸಾಮಞ್ಞಫಲಾನಿ। ನಿಬ್ಬಾನಞ್ಚ ಅಯಂ ಅಕುಪ್ಪೋ ವಿಮೋಕ್ಖೋ।>
      text <ಕತಮೋ ಲೋಕಿಯೋ ವಿಮೋಕ್ಖೋ॥ ಚತ್ತಾರಿ ಚ ಝಾನಾನಿ। ಚತಸ್ಸೋ ಚ ಅರೂಪಸಮಾಪತ್ತಿಯೋ ಅಯಂ ಲೋಕಿಯೋ ವಿಮೋಕ್ಖೋ।>
      text <ಕತಮೋ ಲೋಕುತ್ತರೋ ವಿಮೋಕ್ಖೋ॥ ಚತ್ತಾರೋ ಚ ಅರಿಯಮಗ್ಗಾ। ಚತ್ತಾರಿ ಚ ಸಾಮಞ್ಞಫಲಾನಿ। ನಿಬ್ಬಾನಞ್ಚ ಅಯಂ ಲೋಕುತ್ತರೋ ವಿಮೋಕ್ಖೋ।>
      text <ಕತಮೋ ಸಾಸವೋ ವಿಮೋಕ್ಖೋ॥ ಚತ್ತಾರಿ ಚ ಝಾನಾನಿ। ಚತಸ್ಸೋ ಚ ಅರೂಪಸಮಾಪತ್ತಿಯೋ ಅಯಂ ಸಾಸವೋ ವಿಮೋಕ್ಖೋ।>
      text <ಕತಮೋ ಅನಾಸವೋ ವಿಮೋಕ್ಖೋ॥ ಚತ್ತಾರೋ ಚ ಅರಿಯಮಗ್ಗಾ। ಚತ್ತಾರಿ ಚ ಸಾಮಞ್ಞಫಲಾನಿ। ನಿಬ್ಬಾನಞ್ಚ ಅಯಂ ಅನಾಸವೋ ವಿಮೋಕ್ಖೋ।>
      text <ಕತಮೋ ಸಾಮಿಸೋ ವಿಮೋಕ್ಖೋ॥ ರೂಪಪ್ಪಟಿಸಞ್ಞುತ್ತೋ ವಿಮೋಕ್ಖೋ ಅಯಂ ಸಾಮಿಸೋ ವಿಮೋಕ್ಖೋ।>
      text <ಕತಮೋ ನಿರಾಮಿಸೋ ವಿಮೋಕ್ಖೋ॥ ಅರೂಪಪ್ಪಟಿಸಞ್ಞುತ್ತೋ ವಿಮೋಕ್ಖೋ ಅಯಂ ನಿರಾಮಿಸೋ ವಿಮೋಕ್ಖೋ।>
      text <ಕತಮೋ ನಿರಾಮಿಸಾ ನಿರಾಮಿಸತರೋ ವಿಮೋಕ್ಖೋ॥ ಚತ್ತಾರೋ ಚ ಅರಿಯಮಗ್ಗಾ। ಚತ್ತಾರಿ ಚ ಸಾಮಞ್ಞಫಲಾನಿ। ನಿಬ್ಬಾನಞ್ಚ ಅಯಂ ನಿರಾಮಿಸಾನಿರಾಮಿಸತರೋ ವಿಮೋಕ್ಖೋ।>
      text <ಕತಮೋ ಪಣಿಹಿತೋ ವಿಮೋಕ್ಖೋ॥ ಚತ್ತಾರಿ ಚ ಝಾನಾನಿ। ಚತಸ್ಸೋ ಚ ಅರೂಪಸಮಾಪತ್ತಿಯೋ ಅಯಂ ಪಣಿಹಿತೋ ವಿಮೋಕ್ಖೋ। ಕತಮೋ ಅಪ್ಪಣಿಹಿತೋ ವಿಮೋಕ್ಖೋ॥ ಚತ್ತಾರೋ ಚ ಅರಿಯಮಗ್ಗಾ। ಚತ್ತಾರಿ ಚ ಸಾಮಞ್ಞಫಲಾನಿ। ನಿಬ್ಬಾನಞ್ಚ ಅಯಂ ಅಪ್ಪಣಿಹಿತೋ ವಿಮೋಕ್ಖೋ।>
      text <ಕತಮೋ ಪಣಿಹಿತಪ್ಪಟಿಪ್ಪಸ್ಸದ್ಧಿ ವಿಮೋಕ್ಖೋ॥ ಪಠಮಸ್ಸ ಝಾನಸ್ಸ ಪಟಿಲಾಭೋ ವಾ ವಿಪಾಕೋ ವಾ …ಪೇ॰… ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಯಾ ಪಟಿಲಾಭೋ ವಾ ವಿಪಾಕೋ ವಾ ಅಯಂ ಪಣಿಹಿತಪ್ಪಟಿಪ್ಪಸ್ಸದ್ಧಿ ವಿಮೋಕ್ಖೋ।>
      text <ಕತಮೋ ಸಞ್ಞುತ್ತೋ ವಿಮೋಕ್ಖೋ॥ ಚತ್ತಾರಿ ಚ ಝಾನಾನಿ। ಚತಸ್ಸೋ ಚ ಅರೂಪಸಮಾಪತ್ತಿಯೋ ಅಯಂ ಸಞ್ಞುತ್ತೋ ವಿಮೋಕ್ಖೋ।>
      text <ಕತಮೋ ವಿಸಞ್ಞುತ್ತೋ ವಿಮೋಕ್ಖೋ॥ ಚತ್ತಾರೋ ಚ ಅರಿಯಮಗ್ಗಾ। ಚತ್ತಾರಿ ಚ ಸಾಮಞ್ಞಫಲಾನಿ। ನಿಬ್ಬಾನಞ್ಚ ಅಯಂ ವಿಸಞ್ಞುತ್ತೋ ವಿಮೋಕ್ಖೋ।>
      text <ಕತಮೋ ಏಕತ್ತವಿಮೋಕ್ಖೋ॥ ಚತ್ತಾರೋ ಚ ಅರಿಯಮಗ್ಗಾ। ಚತ್ತಾರಿ ಚ ಸಾಮಞ್ಞಫಲಾನಿ। ನಿಬ್ಬಾನಞ್ಚ ಅಯಂ ಏಕತ್ತವಿಮೋಕ್ಖೋ।>
      text <ಕತಮೋ ನಾನತ್ತವಿಮೋಕ್ಖೋ॥ ಚತ್ತಾರಿ ಚ ಝಾನಾನಿ। ಚತಸ್ಸೋ ಚ ಅರೂಪಸಮಾಪತ್ತಿಯೋ ಅಯಂ ನಾನತ್ತವಿಮೋಕ್ಖೋ।>
      text <೨೧೪>, <ಕತಮೋ ಸಞ್ಞಾವಿಮೋಕ್ಖೋ॥ ಸಿಯಾ ಏಕೋ ಸಞ್ಞಾವಿಮೋಕ್ಖೋ ದಸ ಸಞ್ಞಾವಿಮೋಕ್ಖಾ ಹೋನ್ತಿ। ದಸ ಸಞ್ಞಾವಿಮೋಕ್ಖಾ ಏಕೋ ಸಞ್ಞಾವಿಮೋಕ್ಖೋ ಹೋತಿ। ವತ್ಥುವಸೇನ ಪರಿಯಾಯೇನ। ಕಥಞ್ಚ ಸಿಯಾ॥ ಅನಿಚ್ಚಾನುಪಸ್ಸನಾಞಾಂ ನಿಚ್ಚತೋ ಸಞ್ಞಾಯ ಮುಚ್ಚತೀತಿ ಸಞ್ಞಾವಿಮೋಕ್ಖೋ। ದುಕ್ಖಾನುಪಸ್ಸನಾಞಾಂ ಸುಖತೋ ಸಞ್ಞಾಯ ಮುಚ್ಚತೀತಿ ಸಞ್ಞಾವಿಮೋಕ್ಖೋ। ಅನತ್ತಾನುಪಸ್ಸನಾಞಾಣಂ ಅತ್ತತೋ ಸಞ್ಞಾಯ ಮುಚ್ಚತೀತಿ ಸಞ್ಞಾವಿಮೋಕ್ಖೋ। ನಿಬ್ಬಿದಾನುಪಸ್ಸನಾಞಾಣಂ ನನ್ದಿಯಾ ಸಞ್ಞಾಯ ಮುಚ್ಚತೀತಿ ಸಞ್ಞಾವಿಮೋಕ್ಖೋ। ವಿರಾಗಾನುಪಸ್ಸನಾಞಾಣಂ ರಾಗತೋ ಸಞ್ಞಾಯ ಮುಚ್ಚತೀತಿ ಸಞ್ಞಾವಿಮೋಕ್ಖೋ। ನಿರೋಧಾನುಪಸ್ಸನಾಞಾಣಂ ಸಮುದಯತೋ ಸಞ್ಞಾಯ ಮುಚ್ಚತೀತಿ ಸಞ್ಞಾವಿಮೋಕ್ಖೋ। ಪಟಿನಿಸ್ಸಗ್ಗಾನುಪಸ್ಸನಾಞಾಣಂ ಆದಾನತೋ ಸಞ್ಞಾಯ ಮುಚ್ಚತೀತಿ ಸಞ್ಞಾವಿಮೋಕ್ಖೋ। ಅನಿಮಿತ್ತಾನುಪಸ್ಸನಾಞಾಣಂ ನಿಮಿತ್ತತೋ ಸಞ್ಞಾಯ ಮುಚ್ಚತೀತಿ ಸಞ್ಞಾವಿಮೋಕ್ಖೋ। ಅಪ್ಪಣಿಹಿತಾನುಪಸ್ಸನಾಞಾಣಂ ಪಣಿಧಿಯಾ ಸಞ್ಞಾಯ ಮುಚ್ಚತೀತಿ ಸಞ್ಞಾವಿಮೋಕ್ಖೋ। ಸುಞ್ಞತಾನುಪಸ್ಸನಾಞಾಣಂ ಅಭಿನಿವೇಸತೋ ಸಞ್ಞಾಯ ಮುಚ್ಚತೀತಿ ಸಞ್ಞಾವಿಮೋಕ್ಖೋ। ಏವಂ ಸಿಯಾ ಏಕೋ ಸಞ್ಞಾವಿಮೋಕ್ಖೋ ದಸ ಸಞ್ಞಾವಿಮೋಕ್ಖಾ ಹೋನ್ತಿ। ದಸ ಸಞ್ಞಾವಿಮೋಕ್ಖಾ ಏಕೋ ಸಞ್ಞಾವಿಮೋಕ್ಖೋ ಹೋತಿ ವತ್ಥುವಸೇನ ಪರಿಯಾಯೇನ।>
      text <ರೂಪೇ ಅನಿಚ್ಚಾನುಪಸ್ಸನಾಞಾಣಂ ನಿಚ್ಚತೋ ಸಞ್ಞಾಯ ಮುಚ್ಚತೀತಿ ಸಞ್ಞಾವಿಮೋಕ್ಖೋ…ಪೇ॰… ರೂಪೇ ಸುಞ್ಞತಾನುಪಸ್ಸನಾಞಾಣಂ ಅಭಿನಿವೇಸತೋ ಸಞ್ಞಾಯ ಮುಚ್ಚತೀತಿ ಸಞ್ಞಾವಿಮೋಕ್ಖೋ। ಏವಂ ಸಿಯಾ ಏಕೋ ಸಞ್ಞಾವಿಮೋಕ್ಖೋ ದಸ ಸಞ್ಞಾವಿಮೋಕ್ಖಾ ಹೋನ್ತಿ। ದಸ ಸಞ್ಞಾವಿಮೋಕ್ಖಾ ಏಕೋ ಸಞ್ಞಾವಿಮೋಕ್ಖೋ ಹೋತಿ ವತ್ಥುವಸೇನ ಪರಿಯಾಯೇನ।>
      text <ವೇದನಾಯ…ಪೇ॰… ಸಞ್ಞಾಯ… ಸಙ್ಖಾರೇಸು… ವಿಞ್ಞಾಣೇ… ಚಕ್ಖುಸ್ಮಿಂ…ಪೇ॰… ಜರಾಮರಣೇ ಅನಿಚ್ಚಾನುಪಸ್ಸನಾಞಾಣಂ ನಿಚ್ಚತೋ ಸಞ್ಞಾಯ ಮುಚ್ಚತೀತಿ ಸಞ್ಞಾವಿಮೋಕ್ಖೋ…ಪೇ॰… ಜರಾಮರಣೇ ಸುಞ್ಞತಾನುಪಸ್ಸನಾಞಾಣಂ ಅಭಿನಿವೇಸತೋ ಸಞ್ಞಾಯ ಮುಚ್ಚತೀತಿ ಸಞ್ಞಾವಿಮೋಕ್ಖೋ। ಏವಂ ಸಿಯಾ। ಏಕೋ ಸಞ್ಞಾವಿಮೋಕ್ಖೋ ದಸ ಸಞ್ಞಾವಿಮೋಕ್ಖಾ ಹೋನ್ತಿ। ದಸ ಸಞ್ಞಾವಿಮೋಕ್ಖಾ ಏಕೋ ಸಞ್ಞಾವಿಮೋಕ್ಖೋ ಹೋತಿ ವತ್ಥುವಸೇನ ಪರಿಯಾಯೇನ ಅಯಂ ಸಞ್ಞಾವಿಮೋಕ್ಖೋ।>
      text <೨೧೫>, <ಕತಮೋ ಞಾಣವಿಮೋಕ್ಖೋ॥ ಸಿಯಾ ಏಕೋ ಞಾಣವಿಮೋಕ್ಖೋ ದಸ ಞಾಣವಿಮೋಕ್ಖಾ ಹೋನ್ತಿ। ದಸ ಞಾಣವಿಮೋಕ್ಖಾ ಏಕೋ ಞಾಣವಿಮೋಕ್ಖೋ ಹೋತಿ ವತ್ಥುವಸೇನ ಪರಿಯಾಯೇನ ಸಿಯಾತಿ। ಕಥಞ್ಚ ಸಿಯಾ॥ ಅನಿಚ್ಚಾನುಪಸ್ಸನಾ ಯಥಾಭೂತಂ ಞಾಣಂ ನಿಚ್ಚತೋ ಸಮ್ಮೋಹಾ ಅಞ್ಞಾಣಾ ಮುಚ್ಚತೀತಿ ಞಾಣವಿಮೋಕ್ಖೋ। ದುಕ್ಖಾನುಪಸ್ಸನಾ ಯಥಾಭೂತಂ ಞಾಣಂ ಸುಖತೋ ಸಮ್ಮೋಹಾ ಅಞ್ಞಾಣಾ ಮುಚ್ಚತೀತಿ ಞಾಣವಿಮೋಕ್ಖೋ। ಅನತ್ತಾನುಪಸ್ಸನಾ ಯಥಾಭೂತಂ ಞಾಣಂ ಅತ್ತತೋ ಸಮ್ಮೋಹಾ ಅಞ್ಞಾಣಾ ಮುಚ್ಚತೀತಿ ಞಾಣವಿಮೋಕ್ಖೋ। ನಿಬ್ಬಿದಾನುಪಸ್ಸನಾ ಯಥಾಭೂತಂ ಞಾಣಂ ನನ್ದಿಯಾ ಸಮ್ಮೋಹಾ ಅಞ್ಞಾಣಾ ಮುಚ್ಚತೀತಿ ಞಾಣವಿಮೋಕ್ಖೋ। ವಿರಾಗಾನುಪಸ್ಸನಾ ಯಥಾಭೂತಂ ಞಾಣಂ ರಾಗತೋ ಸಮ್ಮೋಹಾ ಅಞ್ಞಾಣಾ ಮುಚ್ಚತೀತಿ ಞಾಣವಿಮೋಕ್ಖೋ। ನಿರೋಧಾನುಪಸ್ಸನಾ ಯಥಾಭೂತಂ ಞಾಣಂ ಸಮುದಯತೋ ಸಮ್ಮೋಹಾ ಅಞ್ಞಾಣಾ ಮುಚ್ಚತೀತಿ ಞಾಣವಿಮೋಕ್ಖೋ। ಪಟಿನಿಸ್ಸಗ್ಗಾನುಪಸ್ಸನಾ ಯಥಾಭೂತಂ ಞಾಣಂ ಆದಾನತೋ ಸಮ್ಮೋಹಾ ಅಞ್ಞಾಣಾ ಮುಚ್ಚತೀತಿ ಞಾಣವಿಮೋಕ್ಖೋ। ಅನಿಮಿತ್ತಾನುಪಸ್ಸನಾ ಯಥಾಭೂತಂ ಞಾಣಂ ನಿಮಿತ್ತತೋ ಸಮ್ಮೋಹಾ ಅಞ್ಞಾಣಾ ಮುಚ್ಚತೀತಿ ಞಾಣವಿಮೋಕ್ಖೋ। ಅಪ್ಪಣಿಹಿತಾನುಪಸ್ಸನಾ ಥಾಭೂತಂ ಞಾಣಂ ಪಣಿಧಿಯಾ ಸಮ್ಮೋಹಾ ಅಞ್ಞಾಣಾ ಮುಚ್ಚತೀತಿ ಞಾಣವಿಮೋಕ್ಖೋ। ಸುಞ್ಞತಾನುಪಸ್ಸನಾ ಯಥಾಭೂತಂ ಞಾಣಂ ಅಭಿನಿವೇಸತೋ ಸಮ್ಮೋಹಾ ಅಞ್ಞಾಣಾ ಮುಚ್ಚತೀತಿ ಞಾಣವಿಮೋಕ್ಖೋ। ಏವಂ ಸಿಯಾ ಏಕೋ ಞಾಣವಿಮೋಕ್ಖೋ ದಸ ಞಾಣವಿಮೋಕ್ಖಾ ಹೋನ್ತಿ। ದಸ ಞಾಣವಿಮೋಕ್ಖಾ ಏಕೋ ಞಾಣವಿಮೋಕ್ಖೋ ಹೋತಿ ವತ್ಥುವಸೇನ ಪರಿಯಾಯೇನ।>
      text <ರೂಪೇ ಅನಿಚ್ಚಾನುಪಸ್ಸನಾ ಯಥಾಭೂತಂ ಞಾಣಂ ನಿಚ್ಚತೋ ಸಮ್ಮೋಹಾ ಅಞ್ಞಾಣಾ ಮುಚ್ಚತೀತಿ ಞಾಣವಿಮೋಕ್ಖೋ…ಪೇ॰… ರೂಪೇ ಸುಞ್ಞತಾನುಪಸ್ಸನಾ ಯಥಾಭೂತಂ ಞಾಣಂ ಅಭಿನಿವೇಸತೋ ಸಮ್ಮೋಹಾ ಅಞ್ಞಾಣಾ ಮುಚ್ಚತೀತಿ ಞಾಣವಿಮೋಕ್ಖೋ। ಏವಂ ಸಿಯಾ ಏಕೋ ಞಾಣವಿಮೋಕ್ಖೋ ದಸ ಞಾಣವಿಮೋಕ್ಖಾ ಹೋನ್ತಿ। ದಸ ಞಾಣವಿಮೋಕ್ಖಾ ಏಕೋ ಞಾಣವಿಮೋಕ್ಖೋ ಹೋತಿ ವತ್ಥುವಸೇನ ಪರಿಯಾಯೇನ।>
      text <ವೇದನಾಯ …ಪೇ॰… ಸಞ್ಞಾಯ… ಸಙ್ಖಾರೇಸು… ವಿಞ್ಞಾಣೇ… ಚಕ್ಖುಸ್ಮಿಂ…ಪೇ॰… ಜರಾಮರಣೇ ಅನಿಚ್ಚಾನುಪಸ್ಸನಾ ಯಥಾಭೂತಂ ಞಾಣಂ ನಿಚ್ಚತೋ ಸಮ್ಮೋಹಾ ಅಞ್ಞಾಣಾ ಮುಚ್ಚತೀತಿ ಞಾಣವಿಮೋಕ್ಖೋ…ಪೇ॰… ಜರಾಮರಣೇ ಸುಞ್ಞತಾನುಪಸ್ಸನಾ ಯಥಾಭೂತಂ ಞಾಣಂ ಅಭಿನಿವೇಸತೋ ಸಮ್ಮೋಹಾ ಅಞ್ಞಾಣಾ ಮುಚ್ಚತೀತಿ ಞಾಣವಿಮೋಕ್ಖೋ। ಏವಂ ಸಿಯಾ ಏಕೋ ಞಾಣವಿಮೋಕ್ಖೋ ದಸ ಞಾಣವಿಮೋಕ್ಖಾ ಹೋನ್ತಿ। ದಸ ಞಾಣವಿಮೋಕ್ಖಾ ಏಕೋ ಞಾಣವಿಮೋಕ್ಖೋ ಹೋತಿ ವತ್ಥುವಸೇನ ಪರಿಯಾಯೇನ ಅಯಂ ಞಾಣವಿಮೋಕ್ಖೋ।>
      text <೨೧೬>, <ಕತಮೋ ಸೀತಿಸಿಯಾವಿಮೋಕ್ಖೋ॥ ಸಿಯಾ ಏಕೋ ಸೀತಿಸಿಯಾವಿಮೋಕ್ಖೋ ದಸ ಸೀತಿಸಿಯಾವಿಮೋಕ್ಖಾ ಹೋನ್ತಿ। ದಸ ಸೀತಿಸಿಯಾವಿಮೋಕ್ಖಾ ಏಕೋ ಸೀತಿಸಿಯಾವಿಮೋಕ್ಖೋ ಹೋತಿ ವತ್ಥುವಸೇನ ಪರಿಯಾಯೇನ ಸಿಯಾತಿ। ಕಥಞ್ಚ ಸಿಯಾ॥ ಅನಿಚ್ಚಾನುಪಸ್ಸನಾ ಅನುತ್ತರಂ ಸೀತಿಭಾವಂ ಞಾಣಂ ನಿಚ್ಚತೋ ಸನ್ತಾಪಪರಿಳಾಹದರಥಾ ಮುಚ್ಚತೀತಿ ಸೀತಿಸಿಯಾವಿಮೋಕ್ಖೋ। ದುಕ್ಖಾನುಪಸ್ಸನಾ ಅನುತ್ತರಂ ಸೀತಿಭಾವಂ ಞಾಣಂ ಸುಖತೋ ಸನ್ತಾಪಪರಿಳಾಹದರಥಾ ಮುಚ್ಚತೀತಿ ಸೀತಿಸಿಯಾವಿಮೋಕ್ಖೋ। ಅನತ್ತಾನುಪಸ್ಸನಾ ಅನುತ್ತರಂ ಸೀತಿಭಾವಂ ಞಾಣಂ ಅತ್ತತೋ ಸನ್ತಾಪಪರಿಳಾಹದರಥಾ ಮುಚ್ಚತೀತಿ ಸೀತಿಸಿಯಾವಿಮೋಕ್ಖೋ। ನಿಬ್ಬಿದಾನುಪಸ್ಸನಾ ಅನುತ್ತರಂ ಸೀತಿಭಾವಂ ಞಾಣಂ ನನ್ದಿಯಾ ಸನ್ತಾಪಪರಿಳಾಹದರಥಾ ಮುಚ್ಚತೀತಿ ಸೀತಿಸಿಯಾವಿಮೋಕ್ಖೋ। ವಿರಾಗಾನುಪಸ್ಸನಾ ಅನುತ್ತರಂ ಸೀತಿಭಾವಂ ಞಾಣಂ ರಾಗತೋ ಸನ್ತಾಪಪರಿಳಾಹದರಥಾ ಮುಚ್ಚತೀತಿ ಸೀತಿಸಿಯಾವಿಮೋಕ್ಖೋ। ನಿರೋಧಾನುಪಸ್ಸನಾ ಅನುತ್ತರಂ ಸೀತಿಭಾವಂ ಞಾಣಂ ಸಮುದಯತೋ ಸನ್ತಾಪಪರಿಳಾಹದರಥಾ ಮುಚ್ಚತೀತಿ ಸೀತಿಸಿಯಾವಿಮೋಕ್ಖೋ। ಪಟಿನಿಸ್ಸಗ್ಗಾನುಪಸ್ಸನಾ ಅನುತ್ತರಂ ಸೀತಿಭಾವಂ ಞಾಣಂ ಆದಾನತೋ ಸನ್ತಾಪಪರಿಳಾಹದರಥಾ ಮುಚ್ಚತೀತಿ ಸೀತಿಸಿಯಾವಿಮೋಕ್ಖೋ। ಅನಿಮಿತ್ತಾನುಪಸ್ಸನಾ ಅನುತ್ತರಂ ಸೀತಿಭಾವಂ ಞಾಣಂ ನಿಮಿತ್ತತೋ ಸನ್ತಾಪಪರಿಳಾಹದರಥಾ ಮುಚ್ಚತೀತಿ ಸೀತಿಸಿಯಾವಿಮೋಕ್ಖೋ। ಅಪ್ಪಣಿಹಿತಾನುಪಸ್ಸನಾ ಅನುತ್ತರಂ ಸೀತಿಭಾವಂ ಞಾಣಂ ಪಣಿಧಿಯಾ ಸನ್ತಾಪಪರಿಳಾಹದರಥಾ ಮುಚ್ಚತೀತಿ ಸೀತಿಸಿಯಾವಿಮೋಕ್ಖೋ। ಸುಞ್ಞತಾನುಪಸ್ಸನಾ ಅನುತ್ತರಂ ಸೀತಿಭಾವಂ ಞಾಣಂ ಅಭಿನಿವೇಸತೋ ಸನ್ತಾಪಪರಿಳಾಹದರಥಾ ಮುಚ್ಚತೀತಿ ಸೀತಿಸಿಯಾವಿಮೋಕ್ಖೋ। ಏವಂ ಸಿಯಾ ಏಕೋ ಸೀತಿಸಿಯಾವಿಮೋಕ್ಖೋ ದಸ ಸೀತಿಸಿಯಾವಿಮೋಕ್ಖಾ ಹೋನ್ತಿ। ದಸ ಸೀತಿಸಿಯಾವಿಮೋಕ್ಖಾ ಏಕೋ ಸೀತಿಸಿಯಾವಿಮೋಕ್ಖೋ ಹೋತಿ ವತ್ಥುವಸೇನ ಪರಿಯಾಯೇನ।>
      text <ರೂಪೇ ಅನಿಚ್ಚಾನುಪಸ್ಸನಾ ಅನುತ್ತರಂ ಸೀತಿಭಾವಂ ಞಾಣಂ ನಿಚ್ಚತೋ ಸನ್ತಾಪಪರಿಳಾಹದರಥಾ ಮುಚ್ಚತೀತಿ ಸೀತಿಸಿಯಾವಿಮೋಕ್ಖೋ…ಪೇ॰… ರೂಪೇ ಸುಞ್ಞತಾನುಪಸ್ಸನಾ ಅನುತ್ತರಂ ಸೀತಿಭಾವಂ ಞಾಣಂ ಅಭಿನಿವೇಸತೋ ಸನ್ತಾಪಪರಿಳಾಹದರಥಾ ಮುಚ್ಚತೀತಿ ಸೀತಿಸಿಯಾವಿಮೋಕ್ಖೋ। ಏವಂ ಸಿಯಾ ಏಕೋ ಸೀತಿಸಿಯಾವಿಮೋಕ್ಖೋ ದಸ ಸೀತಿಸಿಯಾವಿಮೋಕ್ಖಾ ಹೋನ್ತಿ। ದಸ ಸೀತಿಸಿಯಾವಿಮೋಕ್ಖಾ ಏಕೋ ಸೀತಿಸಿಯಾವಿಮೋಕ್ಖೋ ಹೋತಿ ವತ್ಥುವಸೇನ ಪರಿಯಾಯೇನ।>
      text <ವೇದನಾಯ…ಪೇ॰… ಸಞ್ಞಾಯ… ಸಙ್ಖಾರೇಸು… ವಿಞ್ಞಾಣೇ… ಚಕ್ಖುಸ್ಮಿಂ…ಪೇ॰… ಜರಾಮರಣೇ ಅನಿಚ್ಚಾನುಪಸ್ಸನಾ ಅನುತ್ತರಂ ಸೀತಿಭಾವಂ ಞಾಣಂ ನಿಚ್ಚತೋ ಸನ್ತಾಪಪರಿಳಾಹದರಥಾ ಮುಚ್ಚತೀತಿ ಸೀತಿಸಿಯಾವಿಮೋಕ್ಖೋ…ಪೇ॰… ಜರಾಮರಣೇ ಸುಞ್ಞತಾನುಪಸ್ಸನಾ ಅನುತ್ತರಂ ಸೀತಿಭಾವಂ ಞಾಣಂ ಅಭಿನಿವೇಸತೋ ಸನ್ತಾಪಪರಿಳಾಹದರಥಾ ಮುಚ್ಚತೀತಿ ಸೀತಿಸಿಯಾವಿಮೋಕ್ಖೋ। ಏವಂ ಸಿಯಾ ಏಕೋ ಸೀತಿಸಿಯಾವಿಮೋಕ್ಖೋ ದಸ ಸೀತಿಸಿಯಾವಿಮೋಕ್ಖಾ ಹೋನ್ತಿ। ದಸ ಸೀತಿಸಿಯಾವಿಮೋಕ್ಖಾ ಏಕೋ ಸೀತಿಸಿಯಾವಿಮೋಕ್ಖೋ ಹೋತಿ ವತ್ಥುವಸೇನ ಪರಿಯಾಯೇನ ಅಯಂ ಸೀತಿಸಿಯಾವಿಮೋಕ್ಖೋ।>
      text <೨೧೭>, <ಕತಮೋ ಝಾನವಿಮೋಕ್ಖೋ॥ ನೇಕ್ಖಮ್ಮಂ ಝಾಯತೀತಿ ಝಾನಂ। ಕಾಮಚ್ಛನ್ದಂ ಝಾಪೇತೀತಿ ಝಾನಂ। ಝಾಯನ್ತೋ ಮುಚ್ಚತೀತಿ ಝಾನವಿಮೋಕ್ಖೋ। ಝಾಪೇನ್ತೋ ಮುಚ್ಚತೀತಿ ಝಾನವಿಮೋಕ್ಖೋ। ಝಾಯನ್ತೀತಿ ಧಮ್ಮಾ। ಝಾಪೇತೀತಿ ಕಿಲೇಸೇ। ಝಾತೇ ಚ ಝಾಪೇ ಚ ಜಾನಾತೀತಿ ಝಾನವಿಮೋಕ್ಖೋ। ಅಬ್ಯಾಪಾದೋ ಝಾಯತೀತಿ ಝಾನಂ। ಬ್ಯಾಪಾದಂ ಝಾಪೇತೀತಿ ಝಾನಂ। ಝಾಯನ್ತೋ ಮುಚ್ಚತೀತಿ ಝಾನವಿಮೋಕ್ಖೋ। ಝಾಪೇನ್ತೋ ಮುಚ್ಚತೀತಿ ಝಾನವಿಮೋಕ್ಖೋ। ಝಾಯನ್ತೀತಿ ಧಮ್ಮಾ। ಝಾಪೇತೀತಿ ಕಿಲೇಸೇ। ಝಾತೇ ಚ ಝಾಪೇ ಚ ಜಾನಾತೀತಿ ಝಾನವಿಮೋಕ್ಖೋ। ಆಲೋಕಸಞ್ಞಾ ಝಾಯತೀತಿ ಝಾನಂ। ಥಿನಮಿದ್ಧಂ ಝಾಪೇತೀತಿ ಝಾನಂ…ಪೇ॰… ಅವಿಕ್ಖೇಪೋ ಝಾಯತೀತಿ ಝಾನಂ। ಉದ್ಧಚ್ಚಂ ಝಾಪೇತೀತಿ ಝಾನಂ। ಧಮ್ಮವವತ್ಥಾನಂ ಝಾಯತೀತಿ ಝಾನಂ। ವಿಚಿಕಿಚ್ಛಂ ಝಾಪೇತೀತಿ ಝಾನಂ। ಞಾಣಂ ಝಾಯತೀತಿ ಝಾನಂ। ಅವಿಜ್ಜಂ ಝಾಪೇತೀತಿ ಝಾನಂ। ಪಾಮೋಜ್ಜಂ ಝಾಯತೀತಿ ಝಾನಂ। ಅರತಿಂ ಝಾಪೇತೀತಿ ಝಾನಂ। ಪಠಮಂ ಝಾನಂ ಝಾಯತೀತಿ ಝಾನಂ। ನೀವರಣೇ ಝಾಪೇತೀತಿ ಝಾನಂ…ಪೇ॰… ಅರಹತ್ತಮಗ್ಗೋ ಝಾಯತೀತಿ ಝಾನಂ। ಸಬ್ಬಕಿಲೇಸೇ ಝಾಪೇತೀತಿ ಝಾನಂ। ಝಾಯನ್ತೋ ಮುಚ್ಚತೀತಿ ಝಾನವಿಮೋಕ್ಖೋ। ಝಾಪೇನ್ತೋ ಮುಚ್ಚತೀತಿ ಝಾನವಿಮೋಕ್ಖೋ। ಝಾಯನ್ತೀತಿ ಧಮ್ಮಾ। ಝಾಪೇತೀತಿ ಕಿಲೇಸೇ। ಝಾತೇ ಚ ಝಾಪೇ ಚ ಜಾನಾತೀತಿ ಝಾನವಿಮೋಕ್ಖೋ ಅಯಂ ಝಾನವಿಮೋಕ್ಖೋ।>
      text <೨೧೮>, <ಕತಮೋ ಅನುಪಾದಾ ಚಿತ್ತಸ್ಸ ವಿಮೋಕ್ಖೋ॥ ಸಿಯಾ ಏಕೋ ಅನುಪಾದಾಚಿತ್ತಸ್ಸ ವಿಮೋಕ್ಖೋ ದಸ ಅನುಪಾದಾಚಿತ್ತಸ್ಸ ವಿಮೋಕ್ಖಾ ಹೋನ್ತಿ। ದಸ ಅನುಪಾದಾಚಿತ್ತಸ್ಸ ವಿಮೋಕ್ಖಾ ಏಕೋ ಅನುಪಾದಾಚಿತ್ತಸ್ಸ ವಿಮೋಕ್ಖೋ ಹೋತಿ ವತ್ಥುವಸೇನ ಪರಿಯಾಯೇನ ಸಿಯಾತಿ। ಕಥಞ್ಚ ಸಿಯಾ॥ ಅನಿಚ್ಚಾನುಪಸ್ಸನಾಞಾಣಂ ನಿಚ್ಚತೋ ಉಪಾದಾನಾ ಮುಚ್ಚತೀತಿ ಅನುಪಾದಾಚಿತ್ತಸ್ಸ ವಿಮೋಕ್ಖೋ। ದುಕ್ಖಾನುಪಸ್ಸನಾಞಾಣಂ ಸುಖತೋ ಉಪಾದಾನಾ ಮುಚ್ಚತೀತಿ ಅನುಪಾದಾಚಿತ್ತಸ್ಸ ವಿಮೋಕ್ಖೋ। ಅನತ್ತಾನುಪಸ್ಸನಾಞಾಣಂ ಅತ್ತತೋ ಉಪಾದಾನಾ ಮುಚ್ಚತೀತಿ ಅನುಪಾದಾಚಿತ್ತಸ್ಸ ವಿಮೋಕ್ಖೋ। ನಿಬ್ಬಿದಾನುಪಸ್ಸನಾಞಾಣಂ ನನ್ದಿಯಾ ಉಪಾದಾನಾ ಮುಚ್ಚತೀತಿ ಅನುಪಾದಾಚಿತ್ತಸ್ಸ ವಿಮೋಕ್ಖೋ। ವಿರಾಗಾನುಪಸ್ಸನಾಞಾಣಂ ರಾಗತೋ ಉಪಾದಾನಾ ಮುಚ್ಚತೀತಿ ಅನುಪಾದಾಚಿತ್ತಸ್ಸ ವಿಮೋಕ್ಖೋ। ನಿರೋಧಾನುಪಸ್ಸನಾಞಾಣಂ ಸಮುದಯತೋ ಉಪಾದಾನಾ ಮುಚ್ಚತೀತಿ ಅನುಪಾದಾಚಿತ್ತಸ್ಸ ವಿಮೋಕ್ಖೋ। ಪಟಿನಿಸ್ಸಗ್ಗಾನುಪಸ್ಸನಾಞಾಣಂ ಆದಾನತೋ ಉಪಾದಾನಾ ಮುಚ್ಚತೀತಿ ಅನುಪಾದಾಚಿತ್ತಸ್ಸ ವಿಮೋಕ್ಖೋ। ಅನಿಮಿತ್ತಾನುಪಸ್ಸನಾಞಾಣಂ ನಿಮಿತ್ತತೋ ಉಪಾದಾನಾ ಮುಚ್ಚತೀತಿ ಅನುಪಾದಾಚಿತ್ತಸ್ಸ ವಿಮೋಕ್ಖೋ। ಅಪ್ಪಣಿಹಿತಾನುಪಸ್ಸನಾಞಾಣಂ ಪಣಿಧಿಯಾ ಉಪಾದಾನಾ ಮುಚ್ಚತೀತಿ ಅನುಪಾದಾಚಿತ್ತಸ್ಸ ವಿಮೋಕ್ಖೋ। ಸುಞ್ಞತಾನುಪಸ್ಸನಾಞಾಣಂ ಅಭಿನಿವೇಸತೋ ಉಪಾದಾನಾ ಮುಚ್ಚತೀತಿ ಅನುಪಾದಾಚಿತ್ತಸ್ಸ ವಿಮೋಕ್ಖೋ। ಏವಂ ಸಿಯಾ ಏಕೋ ಅನುಪಾದಾಚಿತ್ತಸ್ಸ ವಿಮೋಕ್ಖೋ ದಸ ಅನುಪಾದಾಚಿತ್ತಸ್ಸ ವಿಮೋಕ್ಖಾ ಹೋನ್ತಿ। ದಸ ಅನುಪಾದಾಚಿತ್ತಸ್ಸ ವಿಮೋಕ್ಖಾ ಏಕೋ ಅನುಪಾದಾಚಿತ್ತಸ್ಸ ವಿಮೋಕ್ಖೋ ಹೋತಿ ವತ್ಥುವಸೇನ ಪರಿಯಾಯೇನ।>
      text <ರೂಪೇ ಅನಿಚ್ಚಾನುಪಸ್ಸನಾಞಾಣಂ ನಿಚ್ಚತೋ ಉಪಾದಾನಾ ಮುಚ್ಚತೀತಿ ಅನುಪಾದಾಚಿತ್ತಸ್ಸ ವಿಮೋಕ್ಖೋ…ಪೇ॰… ರೂಪೇ ಸುಞ್ಞತಾನುಪಸ್ಸನಾಞಾಣಂ ಅಭಿನಿವೇಸತೋ ಉಪಾದಾನಾ ಮುಚ್ಚತೀತಿ ಅನುಪಾದಾಚಿತ್ತಸ್ಸ ವಿಮೋಕ್ಖೋ। ಏವಂ ಸಿಯಾ ಏಕೋ ಅನುಪಾದಾಚಿತ್ತಸ್ಸ ವಿಮೋಕ್ಖೋ ದಸ ಅನುಪಾದಾಚಿತ್ತಸ್ಸ ವಿಮೋಕ್ಖಾ ಹೋನ್ತಿ। ದಸ ಅನುಪಾದಾಚಿತ್ತಸ್ಸ ವಿಮೋಕ್ಖಾ ಏಕೋ ಅನುಪಾದಾಚಿತ್ತಸ್ಸ ವಿಮೋಕ್ಖೋ ಹೋತಿ ವತ್ಥುವಸೇನ ಪರಿಯಾಯೇನ।>
      text <ವೇದನಾಯ…ಪೇ॰… ಸಞ್ಞಾಯ… ಸಙ್ಖಾರೇಸು… ವಿಞ್ಞಾಣೇ… ಚಕ್ಖುಸ್ಮಿಂ…ಪೇ॰… ಜರಾಮರಣೇ ಅನಿಚ್ಚಾನುಪಸ್ಸನಾಞಾಣಂ ನಿಚ್ಚತೋ ಉಪಾದಾನಾ ಮುಚ್ಚತೀತಿ ಅನುಪಾದಾಚಿತ್ತಸ್ಸ ವಿಮೋಕ್ಖೋ…ಪೇ॰… ಜರಾಮರಣೇ ಸುಞ್ಞತಾನುಪಸ್ಸನಾಞಾಣಂ ಅಭಿನಿವೇಸತೋ ಉಪಾದಾನಾ ಮುಚ್ಚತೀತಿ ಅನುಪಾದಾಚಿತ್ತಸ್ಸ ವಿಮೋಕ್ಖೋ। ಏವಂ ಸಿಯಾ ಏಕೋ ಅನುಪಾದಾಚಿತ್ತಸ್ಸ ವಿಮೋಕ್ಖೋ ದಸ ಅನುಪಾದಾಚಿತ್ತಸ್ಸ ವಿಮೋಕ್ಖಾ ಹೋನ್ತಿ। ದಸ ಅನುಪಾದಾಚಿತ್ತಸ್ಸ ವಿಮೋಕ್ಖಾ ಏಕೋ ಅನುಪಾದಾಚಿತ್ತಸ್ಸ ವಿಮೋಕ್ಖೋ ಹೋತಿ ವತ್ಥುವಸೇನ ಪರಿಯಾಯೇನ।>
      text <ಅನಿಚ್ಚಾನುಪಸ್ಸನಾಞಾಣಂ ಕತಿಹುಪಾದಾನೇಹಿ ಮುಚ್ಚತಿ॥ ದುಕ್ಖಾನುಪಸ್ಸನಾಞಾಣಂ ಕತಿಹುಪಾದಾನೇಹಿ ಮುಚ್ಚತಿ॥ ಅನತ್ತಾನುಪಸ್ಸನಾಞಾಣಂ ಕತಿಹುಪಾದಾನೇಹಿ ಮುಚ್ಚತಿ॥ ನಿಬ್ಬಿದಾನುಪಸ್ಸನಾಞಾಣಂ…ಪೇ॰… ವಿರಾಗಾನುಪಸ್ಸನಾಞಾಣಂ… ನಿರೋಧಾನುಪಸ್ಸನಾಞಾಣಂ… ಪಟಿನಿಸ್ಸಗ್ಗಾನುಪಸ್ಸನಾಞಾಣಂ… ಅನಿಮಿತ್ತಾನುಪಸ್ಸನಾಞಾಣಂ… ಅಪ್ಪಣಿಹಿತಾನುಪಸ್ಸನಾಞಾಣಂ… ಸುಞ್ಞತಾನುಪಸ್ಸನಾಞಾಣಂ ಕತಿಹುಪಾದಾನೇಹಿ ಮುಚ್ಚತೀತಿ॥>
      text <ಅನಿಚ್ಚಾನುಪಸ್ಸನಾಞಾಣಂ ತೀಹುಪಾದಾನೇಹಿ ಮುಚ್ಚತಿ। ದುಕ್ಖಾನುಪಸ್ಸನಾಞಾಣಂ ಏಕುಪಾದಾನಾ ಮುಚ್ಚತಿ। ಅನತ್ತಾನುಪಸ್ಸನಾಞಾಣಂ ತೀಹುಪಾದಾನೇಹಿ ಮುಚ್ಚತಿ। ನಿಬ್ಬಿದಾನುಪಸ್ಸನಾಞಾಣಂ ಏಕುಪಾದಾನಾ ಮುಚ್ಚತಿ। ವಿರಾಗಾನುಪಸ್ಸನಾಞಾಣಂ ಏಕುಪಾದಾನಾ ಮುಚ್ಚತಿ। ನಿರೋಧಾನುಪಸ್ಸನಾಞಾಣಂ ಚತೂಹುಪಾದಾನೇಹಿ ಮುಚ್ಚತಿ। ಪಟಿನಿಸ್ಸಗ್ಗಾನುಪಸ್ಸನಾಞಾಣಂ ಚತೂಹುಪಾದಾನೇಹಿ ಮುಚ್ಚತಿ। ಅನಿಮಿತ್ತಾನುಪಸ್ಸನಾಞಾಣಂ ತೀಹುಪಾದಾನೇಹಿ ಮುಚ್ಚತಿ। ಅಪ್ಪಣಿಹಿತಾನುಪಸ್ಸನಾಞಾಣಂ ಏಕುಪಾದಾನಾ ಮುಚ್ಚತಿ। ಸುಞ್ಞತಾನುಪಸ್ಸನಾಞಾಣಂ ತೀಹುಪಾದಾನೇಹಿ ಮುಚ್ಚತಿ।>
      text <ಅನಿಚ್ಚಾನುಪಸ್ಸನಾಞಾಣಂ ಕತಮೇಹಿ ತೀಹುಪಾದಾನೇಹಿ ಮುಚ್ಚತಿ॥ ದಿಟ್ಠುಪಾದಾನಾ। ಸೀಲಬ್ಬತುಪಾದಾನಾ। ಅತ್ತವಾದುಪಾದಾನಾ ಅನಿಚ್ಚಾನುಪಸ್ಸನಾಞಾಣಂ ಇಮೇಹಿ ತೀಹುಪಾದಾನೇಹಿ ಮುಚ್ಚತಿ। ದುಕ್ಖಾನುಪಸ್ಸನಾಞಾಣಂ ಕತಮಾ ಏಕುಪಾದಾನಾ ಮುಚ್ಚತಿ॥ ಕಾಮುಪಾದಾನಾ ದುಕ್ಖಾನುಪಸ್ಸನಾಞಾಣಂ ಇದಂ ಏಕುಪಾದಾನಾ ಮುಚ್ಚತಿ। ಅನತ್ತಾನುಪಸ್ಸನಾಞಾಣಂ ಕತಮೇಹಿ ತೀಹುಪಾದಾನೇಹಿ ಮುಚ್ಚತಿ॥ ದಿಟ್ಠುಪಾದಾನಾ। ಸೀಲಬ್ಬತುಪಾದಾನಾ। ಅತ್ತವಾದುಪಾದಾನಾ ಅನತ್ತಾನುಪಸ್ಸನಾಞಾಣಂ ಇಮೇಹಿ ತೀಹುಪಾದಾನೇಹಿ ಮುಚ್ಚತಿ। ನಿಬ್ಬಿದಾನುಪಸ್ಸನಾಞಾಣಂ ಕತಮಾ ಏಕುಪಾದಾನಾ ಮುಚ್ಚತಿ॥ ಕಾಮುಪಾದಾನಾ ನಿಬ್ಬಿದಾನುಪಸ್ಸನಾಞಾಣಂ ಇದಂ ಏಕುಪಾದಾನಾ ಮುಚ್ಚತಿ। ವಿರಾಗಾನುಪಸ್ಸನಾಞಾಣಂ ಕತಮಾ ಏಕುಪಾದಾನಾ ಮುಚ್ಚತಿ॥ ಕಾಮುಪಾದಾನಾ ವಿರಾಗಾನುಪಸ್ಸನಾಞಾಣಂ ಇದಂ ಏಕುಪಾದಾನಾ ಮುಚ್ಚತಿ। ನಿರೋಧಾನುಪಸ್ಸನಾಞಾಣಂ ಕತಮೇಹಿ ಚತೂಹುಪಾದಾನೇಹಿ ಮುಚ್ಚತಿ॥ ಕಾಮುಪಾದಾನಾ। ದಿಟ್ಠುಪಾದಾನಾ। ಸೀಲಬ್ಬತುಪಾದಾನಾ। ಅತ್ತವಾದುಪಾದಾನಾ ನಿರೋಧಾನುಪಸ್ಸನಾಞಾಣಂ ಇಮೇಹಿ ಚತೂಹುಪಾದಾನೇಹಿ ಮುಚ್ಚತಿ। ಪಟಿನಿಸ್ಸಗ್ಗಾನುಪಸ್ಸನಾಞಾಣಂ ಕತಮೇಹಿ ಚತೂಹುಪಾದಾನೇಹಿ ಮುಚ್ಚತಿ॥ ಕಾಮುಪಾದಾನಾ। ದಿಟ್ಠುಪಾದಾನಾ। ಸೀಲಬ್ಬತುಪಾದಾನಾ। ಅತ್ತವಾದುಪಾದಾನಾ ಪಟಿನಿಸ್ಸಗ್ಗಾನುಪಸ್ಸನಾಞಾಣಂ ಇಮೇಹಿ ಚತೂಹುಪಾದಾನೇಹಿ ಮುಚ್ಚತಿ। ಅನಿಮಿತ್ತಾನುಪಸ್ಸನಾಞಾಣಂ ಕತಮೇಹಿ ತೀಹುಪಾದಾನೇಹಿ ಮುಚ್ಚತಿ॥ ದಿಟ್ಠುಪಾದಾನಾ। ಸೀಲಬ್ಬತುಪಾದಾನಾ। ಅತ್ತವಾದುಪಾದಾನಾ ಅನಿಮಿತ್ತಾನುಪಸ್ಸನಾಞಾಣಂ ಇಮೇಹಿ ತೀಹುಪಾದಾನೇಹಿ ಮುಚ್ಚತಿ। ಅಪ್ಪಣಿಹಿತಾನುಪಸ್ಸನಾಞಾಣಂ ಕತಮಾ ಏಕುಪಾದಾನಾ ಮುಚ್ಚತಿ॥ ಕಾಮುಪಾದಾನಾ ಅಪ್ಪಣಿಹಿತಾನುಪಸ್ಸನಾಞಾಣಂ ಇದಂ ಏಕುಪಾದಾನಾ ಮುಚ್ಚತಿ। ಸುಞ್ಞತಾನುಪಸ್ಸನಾಞಾಣಂ ಕತಮೇಹಿ ತೀಹುಪಾದಾನೇಹಿ ಮುಚ್ಚತಿ॥ ದಿಟ್ಠುಪಾದಾನಾ। ಸೀಲಬ್ಬತುಪಾದಾನಾ। ಅತ್ತವಾದುಪಾದಾನಾ ಸುಞ್ಞತಾನುಪಸ್ಸನಾಞಾಣಂ ಇಮೇಹಿ ತೀಹುಪಾದಾನೇಹಿ ಮುಚ್ಚತಿ।>
      text <ಯಞ್ಚ ಅನಿಚ್ಚಾನುಪಸ್ಸನಾಞಾಣಂ। ಯಞ್ಚ ಅನತ್ತಾನುಪಸ್ಸನಾಞಾಣಂ। ಯಞ್ಚ ಅನಿಮಿತ್ತಾನುಪಸ್ಸನಾಞಾಣಂ। ಯಞ್ಚ ಸುಞ್ಞತಾನುಪಸ್ಸನಾಞಾಣಂ ಇಮಾನಿ ಚತ್ತಾರಿ ಞಾಣಾನಿ ತೀಹುಪಾದಾನೇಹಿ ಮುಚ್ಚನ್ತಿ ದಿಟ್ಠುಪಾದಾನಾ। ಸೀಲಬ್ಬತುಪಾದಾನಾ। ಅತ್ತವಾದುಪಾದಾನಾ। ಯಞ್ಚ ದುಕ್ಖಾನುಪಸ್ಸನಾಞಾಣಂ। ಯಂ ಚ ನಿಬ್ಬಿದಾನುಪಸ್ಸನಾಞಾಣಂ। ಯಞ್ಚ ವಿರಾಗಾನುಪಸ್ಸನಾಞಾಣಂ। ಯಞ್ಚ ಅಪ್ಪಣಿಹಿತಾನುಪಸ್ಸನಾಞಾಣಂ ಇಮಾನಿ ಚತ್ತಾರಿ ಞಾಣಾನಿ ಏಕುಪಾದಾನಾ ಮುಚ್ಚನ್ತಿ ಕಾಮುಪಾದಾನಾ। ಯಞ್ಚ ನಿರೋಧಾನುಪಸ್ಸನಾಞಾಣಂ। ಯಞ್ಚ ಪಟಿನಿಸ್ಸಗ್ಗಾನುಪಸ್ಸನಾಞಾಣಂ ಇಮಾನಿ ದ್ವೇ ಞಾಣಾನಿ ಚತೂಹುಪಾದಾನೇಹಿ ಮುಚ್ಚನ್ತಿ ಕಾಮುಪಾದಾನಾ। ದಿಟ್ಠುಪಾದಾನಾ। ಸೀಲಬ್ಬತುಪಾದಾನಾ। ಅತ್ತವಾದುಪಾದಾನಾ ಅಯಂ ಅನುಪಾದಾಚಿತ್ತಸ್ಸ ವಿಮೋಕ್ಖೋ।>
      stand <ವಿಮೋಕ್ಖಕಥಾಯ ಪಠಮಭಾಣವಾರೋ।>
      text <೨೧೯>, <ತೀಣಿ ಖೋ ಪನಿಮಾನಿ ವಿಮೋಕ್ಖಮುಖಾನಿ ಲೋಕನಿಯ್ಯಾನಾಯ ಸಂವತ್ತನ್ತಿ। ಸಬ್ಬಸಙ್ಖಾರೇ ಪರಿಚ್ಛೇದಪರಿವಟುಮತೋ ಸಮನುಪಸ್ಸನತಾಯ ಅನಿಮಿತ್ತಾಯ ಚ ಧಾತುಯಾ ಚಿತ್ತಸಮ್ಪಕ್ಖನ್ದನತಾಯ। ಸಬ್ಬಸಙ್ಖಾರೇಸು ಮನೋಸಮುತ್ತೇಜನತಾಯ ಅಪ್ಪಣಿಹಿತಾಯ ಚ ಧಾತುಯಾ ಚಿತ್ತಸಮ್ಪಕ್ಖನ್ದನತಾಯ। ಸಬ್ಬಧಮ್ಮೇ ಪರತೋ ಸಮನುಪಸ್ಸನತಾಯ ಸುಞ್ಞತಾಯ ಚ ಧಾತುಯಾ ಚಿತ್ತಸಮ್ಪಕ್ಖನ್ದನತಾಯ ಇಮಾನಿ ತೀಣಿ ವಿಮೋಕ್ಖಮುಖಾನಿ ಲೋಕನಿಯ್ಯಾನಾಯ ಸಂವತ್ತನ್ತಿ।>
      text <ಅನಿಚ್ಚತೋ ಮನಸಿಕರೋತೋ ಕಥಂ ಸಙ್ಖಾರಾ ಉಪಟ್ಠನ್ತಿ॥ ದುಕ್ಖತೋ ಮನಸಿಕರೋತೋ ಕಥಂ ಸಙ್ಖಾರಾ ಉಪಟ್ಠನ್ತಿ॥ ಅನತ್ತತೋ ಮನಸಿಕರೋತೋ ಕಥಂ ಸಙ್ಖಾರಾ ಉಪಟ್ಠನ್ತಿ॥ ಅನಿಚ್ಚತೋ ಮನಸಿಕರೋತೋ ಖಯತೋ ಸಙ್ಖಾರಾ ಉಪಟ್ಠನ್ತಿ। ದುಕ್ಖತೋ ಮನಸಿಕರೋತೋ ಭಯತೋ ಸಙ್ಖಾರಾ ಉಪಟ್ಠನ್ತಿ। ಅನತ್ತತೋ ಮನಸಿಕರೋತೋ ಸುಞ್ಞತೋ ಸಙ್ಖಾರಾ ಉಪಟ್ಠನ್ತಿ।>
      text <ಅನಿಚ್ಚತೋ ಮನಸಿಕರೋತೋ ಕಿಂ ಬಹುಲಂ ಚಿತ್ತಂ ಹೋತಿ॥ ದುಕ್ಖತೋ ಮನಸಿಕರೋತೋ ಕಿಂ ಬಹುಲಂ ಚಿತ್ತಂ ಹೋತಿ॥ ಅನತ್ತತೋ ಮನಸಿಕರೋತೋ ಕಿಂ ಬಹುಲಂ ಚಿತ್ತಂ ಹೋತಿ॥ ಅನಿಚ್ಚತೋ ಮನಸಿಕರೋತೋ ಅಧಿಮೋಕ್ಖಬಹುಲಂ ಚಿತ್ತಂ ಹೋತಿ। ದುಕ್ಖತೋ ಮನಸಿಕರೋತೋ ಪಸ್ಸದ್ಧಿಬಹುಲಂ ಚಿತ್ತಂ ಹೋತಿ। ಅನತ್ತತೋ ಮನಸಿಕರೋತೋ ವೇದಬಹುಲಂ ಚಿತ್ತಂ ಹೋತಿ।>
      text <ಅನಿಚ್ಚತೋ ಮನಸಿಕರೋನ್ತೋ ಅಧಿಮೋಕ್ಖಬಹುಲೋ ಕತಮಿನ್ದ್ರಿಯಂ ಪಟಿಲಭತಿ॥ ದುಕ್ಖತೋ ಮನಸಿಕರೋನ್ತೋ ಪಸ್ಸದ್ಧಿಬಹುಲೋ ಕತಮಿನ್ದ್ರಿಯಂ ಪಟಿಲಭತಿ॥ ಅನತ್ತತೋ ಮನಸಿಕರೋನ್ತೋ ವೇದಬಹುಲೋ ಕತಮಿನ್ದ್ರಿಯಂ ಪಟಿಲಭತಿ॥ ಅನಿಚ್ಚತೋ ಮನಸಿಕರೋನ್ತೋ ಅಧಿಮೋಕ್ಖಬಹುಲೋ ಸದ್ಧಿನ್ದ್ರಿಯಂ ಪಟಿಲಭತಿ। ದುಕ್ಖತೋ ಮನಸಿಕರೋನ್ತೋ ಪಸ್ಸದ್ಧಿಬಹುಲೋ ಸಮಾಧಿನ್ದ್ರಿಯಂ ಪಟಿಲಭತಿ। ಅನತ್ತತೋ ಮನಸಿಕರೋನ್ತೋ ವೇದಬಹುಲೋ ಪಞ್ಞಿನ್ದ್ರಿಯಂ ಪಟಿಲಭತಿ।>
      text <ಅನಿಚ್ಚತೋ ಮನಸಿಕರೋತೋ ಅಧಿಮೋಕ್ಖಬಹುಲಸ್ಸ ಕತಮಿನ್ದ್ರಿಯಂ ಆಧಿಪತೇಯ್ಯಂ ಹೋತಿ। ಭಾವನಾಯ ಕತಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಕೇನಟ್ಠೇನ ಭಾವನಾ। ಕೋ ಭಾವೇತಿ॥ ದುಕ್ಖತೋ ಮನಸಿಕರೋತೋ ಪಸ್ಸದ್ಧಿಬಹುಲಸ್ಸ ಕತಮಿನ್ದ್ರಿಯಂ ಆಧಿಪತೇಯ್ಯಂ ಹೋತಿ। ಭಾವನಾಯ ಕತಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಕೇನಟ್ಠೇನ ಭಾವನಾ। ಕೋ ಭಾವೇತಿ॥ ಅನತ್ತತೋ ಮನಸಿಕರೋತೋ ವೇದಬಹುಲಸ್ಸ ಕತಮಿನ್ದ್ರಿಯಂ ಆಧಿಪತೇಯ್ಯಂ ಹೋತಿ। ಭಾವನಾಯ ಕತಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಕೇನಟ್ಠೇನ ಭಾವನಾ। ಕೋ ಭಾವೇತಿ॥ ಅನಿಚ್ಚತೋ ಮನಸಿಕರೋತೋ ಅಧಿಮೋಕ್ಖಬಹುಲಸ್ಸ ಸದ್ಧಿನ್ದ್ರಿಯಂ ಆಧಿಪತೇಯ್ಯಂ ಹೋತಿ। ಭಾವನಾಯ ಚತ್ತಾರಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಏಕರಸಟ್ಠೇನ ಭಾವನಾ। ಯೋ ಸಮ್ಮಾಪಟಿಪನ್ನೋ ಸೋ ಭಾವೇತಿ। ನತ್ಥಿ ಮಿಚ್ಛಾಪಟಿಪನ್ನಸ್ಸ ಇನ್ದ್ರಿಯಭಾವನಾ। ದುಕ್ಖತೋ ಮನಸಿಕರೋತೋ ಪಸ್ಸದ್ಧಿಬಹುಲಸ್ಸ ಸಮಾಧಿನ್ದ್ರಿಯಂ ಆಧಿಪತೇಯ್ಯಂ ಹೋತಿ। ಭಾವನಾಯ ಚತ್ತಾರಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಏಕರಸಟ್ಠೇನ ಭಾವನಾ। ಯೋ ಸಮ್ಮಾಪಟಿಪನ್ನೋ ಸೋ ಭಾವೇತಿ। ನತ್ಥಿ ಮಿಚ್ಛಾಪಟಿಪನ್ನಸ್ಸ ಇನ್ದ್ರಿಯಭಾವನಾ। ಅನತ್ತತೋ ಮನಸಿಕರೋತೋ ವೇದಬಹುಲಸ್ಸ ಪಞ್ಞಿನ್ದ್ರಿಯಂ ಆಧಿಪತೇಯ್ಯಂ ಹೋತಿ। ಭಾವನಾಯ ಚತ್ತಾರಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಏಕರಸಟ್ಠೇನ ಭಾವನಾ। ಯೋ ಸಮ್ಮಾಪಟಿಪನ್ನೋ ಸೋ ಭಾವೇತಿ। ನತ್ಥಿ ಮಿಚ್ಛಾಪಟಿಪನ್ನಸ್ಸ ಇನ್ದ್ರಿಯಭಾವನಾ।>
      text <೨೨೦>, <ಅನಿಚ್ಚತೋ ಮನಸಿಕರೋತೋ ಅಧಿಮೋಕ್ಖಬಹುಲಸ್ಸ ಕತಮಿನ್ದ್ರಿಯಂ ಆಧಿಪತೇಯ್ಯಂ ಹೋತಿ॥ ಭಾವನಾಯ ಕತಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ॥ ಪಟಿವೇಧಕಾಲೇ ಕತಮಿನ್ದ್ರಿಯಂ ಆಧಿಪತೇಯ್ಯಂ ಹೋತಿ॥ ಪಟಿವೇಧಾಯ ಕತಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ॥ ಕೇನಟ್ಠೇನ ಭಾವನಾ॥ ಕೇನಟ್ಠೇನ ಪಟಿವೇಧೋ॥ ದುಕ್ಖತೋ ಮನಸಿಕರೋತೋ ಪಸ್ಸದ್ಧಿಬಹುಲಸ್ಸ ಕತಮಿನ್ದ್ರಿಯಂ ಆಧಿಪತೇಯ್ಯಂ ಹೋತಿ॥ ಭಾವನಾಯ ಕತಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ॥ ಪಟಿವೇಧಕಾಲೇ ಕತಮಿನ್ದ್ರಿಯಂ ಆಧಿಪತೇಯ್ಯಂ ಹೋತಿ॥ ಪಟಿವೇಧಾಯ ಕತಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ॥ ಕೇನಟ್ಠೇನ ಭಾವನಾ॥ ಕೇನಟ್ಠೇನ ಪಟಿವೇಧೋ॥ ಅನತ್ತತೋ ಮನಸಿಕರೋತೋ ವೇದಬಹುಲಸ್ಸ ಕತಮಿನ್ದ್ರಿಯಂ ಆಧಿಪತೇಯ್ಯಂ ಹೋತಿ॥ ಭಾವನಾಯ ಕತಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ॥ ಪಟಿವೇಧಕಾಲೇ ಕತಮಿನ್ದ್ರಿಯಂ ಆಧಿಪತೇಯ್ಯಂ ಹೋತಿ॥ ಪಟಿವೇಧಾಯ ಕತಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ॥ ಕೇನಟ್ಠೇನ ಭಾವನಾ॥ ಕೇನಟ್ಠೇನ ಪಟಿವೇಧೋ॥>
      text <ಅನಿಚ್ಚತೋ ಮನಸಿಕರೋತೋ ಅಧಿಮೋಕ್ಖಬಹುಲಸ್ಸ ಸದ್ಧಿನ್ದ್ರಿಯಂ ಆಧಿಪತೇಯ್ಯಂ ಹೋತಿ। ಭಾವನಾಯ ಚತ್ತಾರಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿವೇಧಕಾಲೇ ಪಞ್ಞಿನ್ದ್ರಿಯಂ ಆಧಿಪತೇಯ್ಯಂ ಹೋತಿ। ಪಟಿವೇಧಾಯ ಚತ್ತಾರಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಏಕರಸಟ್ಠೇನ ಭಾವನಾ। ದಸ್ಸನಟ್ಠೇನ ಪಟಿವೇಧೋ। ಏವಂ ಪಟಿವಿಜ್ಝನ್ತೋಪಿ ಭಾವೇತಿ। ಭಾವೇನ್ತೋಪಿ ಪಟಿವಿಜ್ಝತಿ। ದುಕ್ಖತೋ ಮನಸಿಕರೋತೋ ಪಸ್ಸದ್ಧಿಬಹುಲಸ್ಸ ಸಮಾಧಿನ್ದ್ರಿಯಂ ಆಧಿಪತೇಯ್ಯಂ ಹೋತಿ। ಭಾವನಾಯ ಚತ್ತಾರಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿವೇಧಕಾಲೇ ಪಞ್ಞಿನ್ದ್ರಿಯಂ ಆಧಿಪತೇಯ್ಯಂ ಹೋತಿ। ಪಟಿವೇಧಾಯ ಚತ್ತಾರಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಏಕರಸಟ್ಠೇನ ಭಾವನಾ। ದಸ್ಸನಟ್ಠೇನ ಪಟಿವೇಧೋ। ಏವಂ ಪಟಿವಿಜ್ಝನ್ತೋಪಿ ಭಾವೇತಿ। ಭಾವೇನ್ತೋಪಿ ಪಟಿವಿಜ್ಝತಿ। ಅನತ್ತತೋ ಮನಸಿಕರೋತೋ ವೇದಬಹುಲಸ್ಸ ಪಞ್ಞಿನ್ದ್ರಿಯಂ ಆಧಿಪತೇಯ್ಯಂ ಹೋತಿ। ಭಾವನಾಯ ಚತ್ತಾರಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿವೇಧಕಾಲೇಪಿ ಪಞ್ಞಿನ್ದ್ರಿಯಂ ಆಧಿಪತೇಯ್ಯಂ ಹೋತಿ। ಪಟಿವೇಧಾಯ ಚತ್ತಾರಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಏಕರಸಟ್ಠೇನ ಭಾವನಾ। ದಸ್ಸನಟ್ಠೇನ ಪಟಿವೇಧೋ। ಏವಂ ಪಟಿವಿಜ್ಝನ್ತೋಪಿ ಭಾವೇತಿ। ಭಾವೇನ್ತೋಪಿ ಪಟಿವಿಜ್ಝತಿ।>
      text <೨೨೧>, <ಅನಿಚ್ಚತೋ ಮನಸಿಕರೋತೋ ಕತಮಿನ್ದ್ರಿಯಂ ಅಧಿಮತ್ತಂ ಹೋತಿ॥ ಕತಮಿನ್ದ್ರಿಯಸ್ಸ ಅಧಿಮತ್ತತ್ತಾ ಸದ್ಧಾವಿಮುತ್ತೋ ಹೋತಿ॥ ದುಕ್ಖತೋ ಮನಸಿಕರೋತೋ ಕತಮಿನ್ದ್ರಿಯಂ ಅಧಿಮತ್ತಂ ಹೋತಿ॥ ಕತಮಿನ್ದ್ರಿಯಸ್ಸ ಅಧಿಮತ್ತತ್ತಾ ಕಾಯಸಕ್ಖೀ ಹೋತಿ॥ ಅನತ್ತತೋ ಮನಸಿಕರೋತೋ ಕತಮಿನ್ದ್ರಿಯಂ ಅಧಿಮತ್ತಂ ಹೋತಿ॥ ಕತಮಿನ್ದ್ರಿಯಸ್ಸ ಅಧಿಮತ್ತತ್ತಾ ದಿಟ್ಠಿಪ್ಪತ್ತೋ ಹೋತಿ॥>
      text <ಅನಿಚ್ಚತೋ ಮನಸಿಕರೋತೋ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ಸದ್ಧಿನ್ದ್ರಿಯಸ್ಸ ಅಧಿಮತ್ತತ್ತಾ ಸದ್ಧಾವಿಮುತ್ತೋ ಹೋತಿ। ದುಕ್ಖತೋ ಮನಸಿಕರೋತೋ ಸಮಾಧಿನ್ದ್ರಿಯಂ ಅಧಿಮತ್ತಂ ಹೋತಿ। ಸಮಾಧಿನ್ದ್ರಿಯಸ್ಸ ಅಧಿಮತ್ತತ್ತಾ ಕಾಯಸಕ್ಖೀ ಹೋತಿ। ಅನತ್ತತೋ ಮನಸಿಕರೋತೋ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ಪಞ್ಞಿನ್ದ್ರಿಯಸ್ಸ ಅಧಿಮತ್ತತ್ತಾ ದಿಟ್ಠಿಪ್ಪತ್ತೋ ಹೋತಿ।>
      text <ಸದ್ದಹನ್ತೋ ವಿಮುತ್ತೋತಿ ಸದ್ಧಾವಿಮುತ್ತೋ। ಫುಟ್ಠತ್ತಾ ಸಚ್ಛಿಕತೋತಿ ಕಾಯಸಕ್ಖೀ। ದಿಟ್ಠತ್ತಾ ಪತ್ತೋತಿ ದಿಟ್ಠಿಪ್ಪತ್ತೋ। ಸದ್ದಹನ್ತೋ ವಿಮುಚ್ಚತೀತಿ ಸದ್ಧಾವಿಮುತ್ತೋ। ಝಾನಫಸ್ಸಂ ಪಠಮಂ ಫುಸತಿ। ಪಚ್ಛಾ ನಿರೋಧಂ ನಿಬ್ಬಾನಂ ಸಚ್ಛಿಕರೋತೀತಿ ಕಾಯಸಕ್ಖೀ। ದುಕ್ಖಾ ಸಙ್ಖಾರಾ। ಸುಖೋ ನಿರೋಧೋತಿ ಞಾತಂ ಹೋತಿ ದಿಟ್ಠಂ ವಿದಿತಂ ಸಚ್ಛಿಕತಂ ಫಸ್ಸಿತಂ ಪಞ್ಞಾಯಾತಿ ದಿಟ್ಠಿಪ್ಪತ್ತೋ। ಯೋ ಚಾಯಂ ಪುಗ್ಗಲೋ ಸದ್ಧಾವಿಮುತ್ತೋ। ಯೋ ಚ ಕಾಯಸಕ್ಖೀ। ಯೋ ಚ ದಿಟ್ಠಿಪ್ಪತ್ತೋ। ಸಿಯಾ ಇಮೇ ತಯೋ ಪುಗ್ಗಲಾ ಸದ್ಧಾವಿಮುತ್ತಾಪಿ ಕಾಯಸಕ್ಖೀಪಿ ದಿಟ್ಠಿಪ್ಪತ್ತಾಪಿ ವತ್ಥುವಸೇನ ಪರಿಯಾಯೇನ ಸಿಯಾತಿ। ಕಥಞ್ಚ ಸಿಯಾ॥ ಅನಿಚ್ಚತೋ ಮನಸಿಕರೋತೋ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ಸದ್ಧಿನ್ದ್ರಿಯಸ್ಸ ಅಧಿಮತ್ತತ್ತಾ ಸದ್ಧಾವಿಮುತ್ತೋ ಹೋತಿ। ದುಕ್ಖತೋ ಮನಸಿಕರೋತೋ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ಸದ್ಧಿನ್ದ್ರಿಯಸ್ಸ ಅಧಿಮತ್ತತ್ತಾ ಸದ್ಧಾವಿಮುತ್ತೋ ಹೋತಿ। ಅನತ್ತತೋ ಮನಸಿಕರೋತೋ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ಸದ್ಧಿನ್ದ್ರಿಯಸ್ಸ ಅಧಿಮತ್ತತ್ತಾ ಸದ್ಧಾವಿಮುತ್ತೋ ಹೋತಿ। ಏವಂ ಇಮೇ ತಯೋ ಪುಗ್ಗಲಾ ಸದ್ಧಿನ್ದ್ರಿಯಸ್ಸ ವಸೇನ ಸದ್ಧಾವಿಮುತ್ತಾ।>
      text <ದುಕ್ಖತೋ ಮನಸಿಕರೋತೋ ಸಮಾಧಿನ್ದ್ರಿಯಂ ಅಧಿಮತ್ತಂ ಹೋತಿ। ಸಮಾಧಿನ್ದ್ರಿಯಸ್ಸ ಅಧಿಮತ್ತತ್ತಾ ಕಾಯಸಕ್ಖೀ ಹೋತಿ। ಅನತ್ತತೋ ಮನಸಿಕರೋತೋ ಸಮಾಧಿನ್ದ್ರಿಯಂ ಅಧಿಮತ್ತಂ ಹೋತಿ। ಸಮಾಧಿನ್ದ್ರಿಯಸ್ಸ ಅಧಿಮತ್ತತ್ತಾ ಕಾಯಸಕ್ಖೀ ಹೋತಿ। ಅನಿಚ್ಚತೋ ಮನಸಿಕರೋತೋ ಸಮಾಧಿನ್ದ್ರಿಯಂ ಅಧಿಮತ್ತಂ ಹೋತಿ। ಸಮಾಧಿನ್ದ್ರಿಯಸ್ಸ ಅಧಿಮತ್ತತ್ತಾ ಕಾಯಸಕ್ಖೀ ಹೋತಿ। ಏವಂ ಇಮೇ ತಯೋ ಪುಗ್ಗಲಾ ಸಮಾಧಿನ್ದ್ರಿಯಸ್ಸ ವಸೇನ ಕಾಯಸಕ್ಖೀ।>
      text <ಅನತ್ತತೋ ಮನಸಿಕರೋತೋ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ಪಞ್ಞಿನ್ದ್ರಿಯಸ್ಸ ಅಧಿಮತ್ತತ್ತಾ ದಿಟ್ಠಿಪ್ಪತ್ತೋ ಹೋತಿ। ಅನಿಚ್ಚತೋ ಮನಸಿಕರೋತೋ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ಪಞ್ಞಿನ್ದ್ರಿಯಸ್ಸ ಅಧಿಮತ್ತತ್ತಾ ದಿಟ್ಠಿಪ್ಪತ್ತೋ ಹೋತಿ। ದುಕ್ಖತೋ ಮನಸಿಕರೋತೋ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ಪಞ್ಞಿನ್ದ್ರಿಯಸ್ಸ ಅಧಿಮತ್ತತ್ತಾ ದಿಟ್ಠಿಪ್ಪತ್ತೋ ಹೋತಿ। ಏವಂ ಇಮೇ ತಯೋ ಪುಗ್ಗಲಾ ಪಞ್ಞಿನ್ದ್ರಿಯಸ್ಸ ವಸೇನ ದಿಟ್ಠಿಪ್ಪತ್ತಾ।>
      text <ಯೋ ಚಾಯಂ ಪುಗ್ಗಲೋ ಸದ್ಧಾವಿಮುತ್ತೋ। ಯೋ ಚ ಕಾಯಸಕ್ಖೀ। ಯೋ ಚ ದಿಟ್ಠಿಪ್ಪತ್ತೋ। ಏವಂ ಸಿಯಾ ಇಮೇ ತಯೋ ಪುಗ್ಗಲಾ ಸದ್ಧಾವಿಮುತ್ತಾಪಿ ಕಾಯಸಕ್ಖೀಪಿ ದಿಟ್ಠಿಪ್ಪತ್ತಾಪಿ ವತ್ಥುವಸೇನ ಪರಿಯಾಯೇನ। ಯೋ ಚಾಯಂ ಪುಗ್ಗಲೋ ಸದ್ಧಾವಿಮುತ್ತೋ। ಯೋ ಚ ಕಾಯಸಕ್ಖೀ। ಯೋ ಚ ದಿಟ್ಠಿಪ್ಪತ್ತೋ। ಸಿಯಾ ಇಮೇ ತಯೋ ಪುಗ್ಗಲಾ…ಪೇ॰… ಅಞ್ಞೋಯೇವ ಸದ್ಧಾವಿಮುತ್ತೋ। ಅಞ್ಞೋ ಕಾಯಸಕ್ಖೀ। ಅಞ್ಞೋ ದಿಟ್ಠಿಪ್ಪತ್ತೋ ಸಿಯಾತಿ। ಕಥಞ್ಚ ಸಿಯಾ॥ ಅನಿಚ್ಚತೋ ಮನಸಿಕರೋತೋ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ಸದ್ಧಿನ್ದ್ರಿಯಸ್ಸ ಅಧಿಮತ್ತತ್ತಾ ಸದ್ಧಾವಿಮುತ್ತೋ ಹೋತಿ। ದುಕ್ಖತೋ ಮನಸಿಕರೋತೋ ಸಮಾಧಿನ್ದ್ರಿಯಂ ಅಧಿಮತ್ತಂ ಹೋತಿ। ಸಮಾಧಿನ್ದ್ರಿಯಸ್ಸ ಅಧಿಮತ್ತತ್ತಾ ಕಾಯಸಕ್ಖೀ ಹೋತಿ। ಅನತ್ತತೋ ಮನಸಿಕರೋತೋ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ಪಞ್ಞಿನ್ದ್ರಿಯಸ್ಸ ಅಧಿಮತ್ತತ್ತಾ ದಿಟ್ಠಿಪ್ಪತ್ತೋ ಹೋತಿ। ಯೋ ಚಾಯಂ ಪುಗ್ಗಲೋ ಸದ್ಧಾವಿಮುತ್ತೋ। ಯೋ ಚ ಕಾಯಸಕ್ಖೀ। ಯೋ ಚ ದಿಟ್ಠಿಪ್ಪತ್ತೋ। ಏವಂ ಸಿಯಾ ಇಮೇ ತಯೋ ಪುಗ್ಗಲಾ ಸದ್ಧಾವಿಮುತ್ತಾಪಿ ಕಾಯಸಕ್ಖೀಪಿ ದಿಟ್ಠಿಪ್ಪತ್ತಾಪಿ ವತ್ಥುವಸೇನ ಪರಿಯಾಯೇನ। ಅಞ್ಞೋಯೇವ ಸದ್ಧಾವಿಮುತ್ತೋ। ಅಞ್ಞೋ ಕಾಯಸಕ್ಖೀ। ಅಞ್ಞೋ ದಿಟ್ಠಿಪ್ಪತ್ತೋ।>
      text <ಅನಿಚ್ಚತೋ ಮನಸಿಕರೋತೋ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ಸದ್ಧಿನ್ದ್ರಿಯಸ್ಸ ಅಧಿಮತ್ತತ್ತಾ ಸೋತಾಪತ್ತಿಮಗ್ಗಂ ಪಟಿಲಭತಿ। ತೇನ ವುಚ್ಚತಿ ಸದ್ಧಾನುಸಾರೀ। ಚತ್ತಾರಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಸದ್ಧಿನ್ದ್ರಿಯಸ್ಸ ವಸೇನ ಚತುನ್ನಂ ಇನ್ದ್ರಿಯಾನಂ ಭಾವನಾ ಹೋತಿ। ಯೇ ಹಿ ಕೇಚಿ ಸದ್ಧಿನ್ದ್ರಿಯಸ್ಸ ವಸೇನ ಸೋತಾಪತ್ತಿಮಗ್ಗಂ ಪಟಿಲಭನ್ತಿ। ಸಬ್ಬೇ ತೇ ಸದ್ಧಾನುಸಾರಿನೋ।>
      text <ಅನಿಚ್ಚತೋ ಮನಸಿಕರೋತೋ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ಸದ್ಧಿನ್ದ್ರಿಯಸ್ಸ ಅಧಿಮತ್ತತ್ತಾ ಸೋತಾಪತ್ತಿಫಲಂ ಸಚ್ಛಿಕತಂ ಹೋತಿ। ತೇನ ವುಚ್ಚತಿ ಸದ್ಧಾವಿಮುತ್ತೋ। ಚತ್ತಾರಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಸದ್ಧಿನ್ದ್ರಿಯಸ್ಸ ವಸೇನ ಚತ್ತಾರಿನ್ದ್ರಿಯಾನಿ ಭಾವಿತಾನಿ ಹೋನ್ತಿ ಸುಭಾವಿತಾನಿ। ಯೇಹಿ ಕೇಚಿ ಸದ್ಧಿನ್ದ್ರಿಯಸ್ಸ ವಸೇನ ಸೋತಾಪತ್ತಿಫಲಂ ಸಚ್ಛಿಕತಾ। ಸಬ್ಬೇ ತೇ ಸದ್ಧಾವಿಮುತ್ತಾ।>
      text <ಅನಿಚ್ಚತೋ ಮನಸಿಕರೋತೋ ಸದ್ಧಿನ್ದ್ರಿಯಂ ಅಧಿಮತ್ತಂ ಹೋತಿ। ಸದ್ಧಿನ್ದ್ರಿಯಸ್ಸ ಅಧಿಮತ್ತತ್ತಾ ಸಕದಾಗಾಮಿಮಗ್ಗಂ ಪಟಿಲಭತಿ…ಪೇ॰… ಸಕದಾಗಾಮಿಫಲಂ ಸಚ್ಛಿಕತಂ ಹೋತಿ…ಪೇ॰… ಅನಾಗಾಮಿಮಗ್ಗಂ ಪಟಿಲಭತಿ… ಅನಾಗಾಮಿಫಲಂ ಸಚ್ಛಿಕತಂ ಹೋತಿ…ಪೇ॰… ಅರಹತ್ತಮಗ್ಗಂ ಪಟಿಲಭತಿ… ಅರಹತ್ತಂ ಸಚ್ಛಿಕತಂ ಹೋತಿ। ತೇನ ವುಚ್ಚತಿ ಸದ್ಧಾವಿಮುತ್ತೋ। ಚತ್ತಾರಿನ್ದ್ರಿಯಾನಿ ತದನ್ವಯಾ ಹೋನ್ತಿ…ಪೇ॰… ಸಮ್ಪಯುತ್ತಪಚ್ಚಯಾ ಹೋನ್ತಿ। ಸದ್ಧಿನ್ದ್ರಿಯಸ್ಸ ವಸೇನ ಚತ್ತಾರಿನ್ದ್ರಿಯಾನಿ ಭಾವಿತಾನಿ ಹೋನ್ತಿ ಸುಭಾವಿತಾನಿ। ಯೇಹಿ ಕೇಚಿ ಸದ್ಧಿನ್ದ್ರಿಯಸ್ಸ ವಸೇನ ಅರಹತ್ತಂ ಸಚ್ಛಿಕತಾ। ಸಬ್ಬೇ ತೇ ಸದ್ಧಾವಿಮುತ್ತಾ।>
      text <ದುಕ್ಖತೋ ಮನಸಿಕರೋತೋ ಸಮಾಧಿನ್ದ್ರಿಯಂ ಅಧಿಮತ್ತಂ ಹೋತಿ। ಸಮಾಧಿನ್ದ್ರಿಯಸ್ಸ ಅಧಿಮತ್ತತ್ತಾ ಸೋತಾಪತ್ತಿಮಗ್ಗಂ ಪಟಿಲಭತಿ। ತೇನ ವುಚ್ಚತಿ ಕಾಯಸಕ್ಖೀ। ಚತ್ತಾರಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಸಮಾಧಿನ್ದ್ರಿಯಸ್ಸ ವಸೇನ ಚತುನ್ನಂ ಇನ್ದ್ರಿಯಾನಂ ಭಾವನಾ ಹೋತಿ। ಯೇ ಹಿ ಕೇಚಿ ಸಮಾಧಿನ್ದ್ರಿಯಸ್ಸ ವಸೇನ ಸೋತಾಪತ್ತಿಮಗ್ಗಂ ಪಟಿಲಭನ್ತಿ। ಸಬ್ಬೇ ತೇ ಕಾಯಸಕ್ಖೀ।>
      text <ದುಕ್ಖತೋ ಮನಸಿಕರೋತೋ ಸಮಾಧಿನ್ದ್ರಿಯಂ ಅಧಿಮತ್ತಂ ಹೋತಿ। ಸಮಾಧಿನ್ದ್ರಿಯಸ್ಸ ಅಧಿಮತ್ತತ್ತಾ ಸೋತಾಪತ್ತಿಫಲಂ ಸಚ್ಛಿಕತಂ ಹೋತಿ…ಪೇ॰… ಸಕದಾಗಾಮಿಮಗ್ಗಂ ಪಟಿಲಭತಿ…ಪೇ॰… ಸಕದಾಗಾಮಿಫಲಂ ಸಚ್ಛಿಕತಂ ಹೋತಿ…ಪೇ॰… ಅನಾಗಾಮಿಮಗ್ಗಂ ಪಟಿಲಭತಿ…ಪೇ॰… ಅನಾಗಾಮಿಫಲಂ ಸಚ್ಛಿಕತಂ ಹೋತಿ…ಪೇ॰… ಅರಹತ್ತಮಗ್ಗಂ ಪಟಿಲಭತಿ…ಪೇ॰… ಅರಹತ್ತಂ ಸಚ್ಛಿಕತಂ ಹೋತಿ। ತೇನ ವುಚ್ಚತಿ ಕಾಯಸಕ್ಖೀ। ಚತ್ತಾರಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಸಮಾಧಿನ್ದ್ರಿಯಸ್ಸ ವಸೇನ ಚತ್ತಾರಿನ್ದ್ರಿಯಾನಿ ಭಾವಿತಾನಿ ಹೋನ್ತಿ ಸುಭಾವಿತಾನಿ। ಯೇಹಿ ಕೇಚಿ ಸಮಾಧಿನ್ದ್ರಿಯಸ್ಸ ವಸೇನ ಅರಹತ್ತಂ ಸಚ್ಛಿಕತಾ। ಸಬ್ಬೇ ತೇ ಕಾಯಸಕ್ಖೀ।>
      text <ಅನತ್ತತೋ ಮನಸಿಕರೋತೋ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ಪಞ್ಞಿನ್ದ್ರಿಯಸ್ಸ ಅಧಿಮತ್ತತ್ತಾ ಸೋತಾಪತ್ತಿಮಗ್ಗಂ ಪಟಿಲಭತಿ। ತೇನ ವುಚ್ಚತಿ ಧಮ್ಮಾನುಸಾರೀ। ಚತ್ತಾರಿನ್ದ್ರಿಯಾನಿ ತದನ್ವಯಾ ಹೋನ್ತಿ…ಪೇ॰… ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಞ್ಞಿನ್ದ್ರಿಯಸ್ಸ ವಸೇನ ಚತುನ್ನಂ ಇನ್ದ್ರಿಯಾನಂ ಭಾವನಾ ಹೋತಿ। ಯೇ ಹಿ ಕೇಚಿ ಪಞ್ಞಿನ್ದ್ರಿಯಸ್ಸ ವಸೇನ ಸೋತಾಪತ್ತಿಮಗ್ಗಂ ಪಟಿಲಭನ್ತಿ। ಸಬ್ಬೇ ತೇ ಧಮ್ಮಾನುಸಾರಿನೋ।>
      text <ಅನತ್ತತೋ ಮನಸಿಕರೋತೋ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ಪಞ್ಞಿನ್ದ್ರಿಯಸ್ಸ ಅಧಿಮತ್ತತ್ತಾ ಸೋತಾಪತ್ತಿಫಲಂ ಸಚ್ಛಿಕತಂ ಹೋತಿ। ತೇನ ವುಚ್ಚತಿ ದಿಟ್ಠಿಪ್ಪತ್ತೋ। ಚತ್ತಾರಿನ್ದ್ರಿಯಾನಿ ತದನ್ವಯಾ ಹೋನ್ತಿ…ಪೇ॰… ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಞ್ಞಿನ್ದ್ರಿಯಸ್ಸ ವಸೇನ ಚತ್ತಾರಿನ್ದ್ರಿಯಾನಿ ಭಾವಿತಾನಿ ಹೋನ್ತಿ ಸುಭಾವಿತಾನಿ। ಯೇಹಿ ಕೇಚಿ ಪಞ್ಞಿನ್ದ್ರಿಯಸ್ಸ ವಸೇನ ಸೋತಾಪತ್ತಿಫಲಂ ಸಚ್ಛಿಕತಾ। ಸಬ್ಬೇ ತೇ ದಿಟ್ಠಿಪ್ಪತ್ತಾ।>
      text <ಅನತ್ತತೋ ಮನಸಿಕರೋತೋ ಪಞ್ಞಿನ್ದ್ರಿಯಂ ಅಧಿಮತ್ತಂ ಹೋತಿ। ಪಞ್ಞಿನ್ದ್ರಿಯಸ್ಸ ಅಧಿಮತ್ತತ್ತಾ ಸಕದಾಗಾಮಿಮಗ್ಗಂ ಪಟಿಲಭತಿ…ಪೇ॰… ಸಕದಾಗಾಮಿಫಲಂ ಸಚ್ಛಿಕತಂ ಹೋತಿ…ಪೇ॰… ಅನಾಗಾಮಿಮಗ್ಗಂ ಪಟಿಲಭತಿ…ಪೇ॰… ಅನಾಗಾಮಿಫಲಂ ಸಚ್ಛಿಕತಂ ಹೋತಿ…ಪೇ॰… ಅರಹತ್ತಮಗ್ಗಂ ಪಟಿಲಭತಿ…ಪೇ॰… ಅರಹತ್ತಂ ಸಚ್ಛಿಕತಂ ಹೋತಿ। ತೇನ ವುಚ್ಚತಿ ದಿಟ್ಠಿಪ್ಪತ್ತೋ। ಚತ್ತಾರಿನ್ದ್ರಿಯಾನಿ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಞ್ಞಿನ್ದ್ರಿಯಸ್ಸ ವಸೇನ ಚತ್ತಾರಿನ್ದ್ರಿಯಾನಿ ಭಾವಿತಾನಿ ಹೋನ್ತಿ ಸುಭಾವಿತಾನಿ। ಯೇಹಿ ಕೇಚಿ ಪಞ್ಞಿನ್ದ್ರಿಯಸ್ಸ ವಸೇನ ಅರಹತ್ತಂ ಸಚ್ಛಿಕತಾ। ಸಬ್ಬೇ ತೇ ದಿಟ್ಠಿಪ್ಪತ್ತಾ।>
      text <೨೨೨>, <ಯೇ ಹಿ ಕೇಚಿ ನೇಕ್ಖಮ್ಮಂ ಭಾವಿತಾ ವಾ ಭಾವೇನ್ತಿ ವಾ ಭಾವಿಸ್ಸನ್ತಿ ವಾ। ಅಧಿಗತಾ ವಾ ಅಧಿಗಚ್ಛನ್ತಿ ವಾ ಅಧಿಗಮಿಸ್ಸನ್ತಿ ವಾ। ಪತ್ತಾ ವಾ ಪಾಪುಣನ್ತಿ ವಾ ಪಾಪುಣಿಸ್ಸನ್ತಿ ವಾ। ಪಟಿಲದ್ಧಾ ವಾ ಪಟಿಲಭನ್ತಿ ವಾ ಪಟಿಲಭಿಸ್ಸನ್ತಿ ವಾ। ಪಟಿವಿದ್ಧಾ ವಾ ಪಟಿವಿಜ್ಝನ್ತಿ ವಾ ಪಟಿವಿಜ್ಝಿಸ್ಸನ್ತಿ ವಾ। ಸಚ್ಛಿಕತಾ ವಾ ಸಚ್ಛಿಕರೋನ್ತಿ ವಾ ಸಚ್ಛಿಕರಿಸ್ಸನ್ತಿ ವಾ। ಫಸ್ಸಿತಾ ವಾ ಫಸ್ಸನ್ತಿ ವಾ ಫಸ್ಸಿಸ್ಸನ್ತಿ ವಾ। ವಸಿಪ್ಪತ್ತಾ ವಾ ಪಾಪುಣನ್ತಿ ವಾ ಪಾಪುಣಿಸ್ಸನ್ತಿ ವಾ। ಪಾರಮಿಪ್ಪತ್ತಾ ವಾ ಪಾಪುಣನ್ತಿ ವಾ ಪಾಪುಣಿಸ್ಸನ್ತಿ ವಾ। ವೇಸಾರಜ್ಜಪ್ಪತ್ತಾ ವಾ ಪಾಪುಣನ್ತಿ ವಾ ಪಾಪುಣಿಸ್ಸನ್ತಿ ವಾ। ಸಬ್ಬೇ ತೇ ಸದ್ಧಿನ್ದ್ರಿಯಸ್ಸ ವಸೇನ ಸದ್ಧಾವಿಮುತ್ತಾ। ಸಮಾಧಿನ್ದ್ರಿಯಸ್ಸ ವಸೇನ ಕಾಯಸಕ್ಖೀ। ಪಞ್ಞಿನ್ದ್ರಿಯಸ್ಸ ವಸೇನ ದಿಟ್ಠಿಪ್ಪತ್ತಾ।>
      text <ಯೇ ಹಿ ಕೇಚಿ ಅಬ್ಯಾಪಾದಂ…ಪೇ॰… ಆಲೋಕಸಞ್ಞಂ… ಅವಿಕ್ಖೇಪಂ… ಧಮ್ಮವವತ್ಥಾನಂ… ಞಾಣಂ… ಪಾಮೋಜ್ಜಂ… ಪಠಮಂ ಝಾನಂ… ದುತಿಯಂ ಝಾನಂ… ತತಿಯಂ ಝಾನಂ… ಚತುತ್ಥಂ ಝಾನಂ… ಆಕಾಸಾನಞ್ಚಾಯತನಸಮಾಪತ್ತಿಂ… ವಿಞ್ಞಾಣಞ್ಚಾಯತನಸಮಾಪತ್ತಿಂ … ಆಕಿಞ್ಚಞ್ಞಾಯತನಸಮಾಪತ್ತಿಂ… ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಂ… ಅನಿಚ್ಚಾನುಪಸ್ಸನಂ… ದುಕ್ಖಾನುಪಸ್ಸನಂ… ಅನತ್ತಾನುಪಸ್ಸನಂ… ನಿಬ್ಬಿದಾನುಪಸ್ಸನಂ… ವಿರಾಗಾನುಪಸ್ಸನಂ … ನಿರೋಧಾನುಪಸ್ಸನಂ… ಪಟಿನಿಸ್ಸಗ್ಗಾನುಪಸ್ಸನಂ… ಖಯಾನುಪಸ್ಸನಂ… ವಯಾನುಪಸ್ಸನಂ… ವಿಪರಿಣಾಮಾನುಪಸ್ಸನಂ… ಅನಿಮಿತ್ತಾನುಪಸ್ಸನಂ… ಅಪ್ಪಣಿಹಿತಾನುಪಸ್ಸನಂ… ಸುಞ್ಞತಾನುಪಸ್ಸನಂ… ಅಧಿಪಞ್ಞಾಧಮ್ಮವಿಪಸ್ಸನಂ… ಯಥಾಭೂತಞಾಣದಸ್ಸನಂ… ಆದೀನವಾನುಪಸ್ಸನಂ… ಪಟಿಸಙ್ಖಾನುಪಸ್ಸನಂ… ವಿವಟ್ಟನಾನುಪಸ್ಸನಂ… ಸೋತಾಪತ್ತಿಮಗ್ಗಂ… ಸಕದಾಗಾಮಿಮಗ್ಗಂ… ಅನಾಗಾಮಿಮಗ್ಗಂ… ಅರಹತ್ತಮಗ್ಗಂ…।>
      text <ಯೇ ಹಿ ಕೇಚಿ ಚತ್ತಾರೋ ಸತಿಪಟ್ಠಾನೇ… ಚತ್ತಾರೋ ಸಮ್ಮಪ್ಪಧಾನೇ… ಚತ್ತಾರೋ ಇದ್ಧಿಪಾದೇ… ಪಞ್ಚಿನ್ದ್ರಿಯಾನಿ… ಪಞ್ಚ ಬಲಾನಿ… ಸತ್ತ ಬೋಜ್ಝಙ್ಗೇ… ಅರಿಯಂ ಅಟ್ಠಙ್ಗಿಕಂ ಮಗ್ಗಂ… ಯೇ ಹಿ ಕೇಚಿ ಅಟ್ಠ ವಿಮೋಕ್ಖೇ ಭಾವಿತಾ ವಾ ಭಾವೇನ್ತಿ ವಾ ಭಾವಿಸ್ಸನ್ತಿ ವಾ। ಅಧಿಗತಾ ವಾ ಅಧಿಗಚ್ಛನ್ತಿ ವಾ ಅಧಿಗಮಿಸ್ಸನ್ತಿ ವಾ। ಪತ್ತಾ ವಾ ಪಾಪುಣನ್ತಿ ವಾ ಪಾಪುಣಿಸ್ಸನ್ತಿ ವಾ। ಪಟಿಲದ್ಧಾ ವಾ ಪಟಿಲಭನ್ತಿ ವಾ ಪಟಿಲಭಿಸ್ಸನ್ತಿ ವಾ। ಪಟಿವಿದ್ಧಾ ವಾ ಪಟಿವಿಜ್ಝನ್ತಿ ವಾ ಪಟಿವಿಜ್ಝಿಸ್ಸನ್ತಿ ವಾ। ಸಚ್ಛಿಕತಾ ವಾ ಸಚ್ಛಿಕರೋನ್ತಿ ವಾ ಸಚ್ಛಿಕರಿಸ್ಸನ್ತಿ ವಾ। ಫಸ್ಸಿತಾ ವಾ ಫಸ್ಸನ್ತಿ ವಾ ಫಸ್ಸಿಸ್ಸನ್ತಿ ವಾ। ವಸಿಪ್ಪತ್ತಾ ವಾ ಪಾಪುಣನ್ತಿ ವಾ ಪಾಪುಣಿಸ್ಸನ್ತಿ ವಾ ಪಾರಮಿಪ್ಪತ್ತಾ ವಾ ಪಾಪುಣನ್ತಿ ವಾ ಪಾಪುಣಿಸ್ಸನ್ತಿ ವಾ। ವೇಸಾರಜ್ಜಪ್ಪತ್ತಾ ವಾ ಪಾಪುಣನ್ತಿ ವಾ ಪಾಪುಣಿಸ್ಸನ್ತಿ ವಾ। ಸಬ್ಬೇ ತೇ ಸದ್ಧಿನ್ದ್ರಿಯಸ್ಸ ವಸೇನ ಸದ್ಧಾವಿಮುತ್ತಾ। ಸಮಾಧಿನ್ದ್ರಿಯಸ್ಸ ವಸೇನ ಕಾಯಸಕ್ಖೀ। ಪಞ್ಞಿನ್ದ್ರಿಯಸ್ಸ ವಸೇನ ದಿಟ್ಠಿಪ್ಪತ್ತಾ।>
      text <ಯೇ ಹಿ ಕೇಚಿ ಚತಸ್ಸೋ ಪಟಿಸಮ್ಭಿದಾ ಪತ್ತಾ ವಾ ಪಾಪುಣನ್ತಿ ವಾ ಪಾಪುಣಿಸ್ಸನ್ತಿ ವಾ…ಪೇ॰… ಸಬ್ಬೇ ತೇ ಸದ್ಧಿನ್ದ್ರಿಯಸ್ಸ ವಸೇನ ಸದ್ಧಾವಿಮುತ್ತಾ। ಸಮಾಧಿನ್ದ್ರಿಯಸ್ಸ ವಸೇನ ಕಾಯಸಕ್ಖೀ। ಪಞ್ಞಿನ್ದ್ರಿಯಸ್ಸ ವಸೇನ ದಿಟ್ಠಿಪ್ಪತ್ತಾ।>
      text <ಯೇ ಹಿ ಕೇಚಿ ತಿಸ್ಸೋ ವಿಜ್ಜಾ ಪಟಿವಿದ್ಧಾ ವಾ ಪಟಿವಿಜ್ಝನ್ತಿ ವಾ ಪಟಿವಿಜ್ಝಿಸ್ಸನ್ತಿ ವಾ…ಪೇ॰… ಸಬ್ಬೇ ತೇ ಸದ್ಧಿನ್ದ್ರಿಯಸ್ಸ ವಸೇನ ಸದ್ಧಾವಿಮುತ್ತಾ। ಸಮಾಧಿನ್ದ್ರಿಯಸ್ಸ ವಸೇನ ಕಾಯಸಕ್ಖೀ। ಪಞ್ಞಿನ್ದ್ರಿಯಸ್ಸ ವಸೇನ ದಿಟ್ಠಿಪ್ಪತ್ತಾ।>
      text <ಯೇ ಹಿ ಕೇಚಿ ತಿಸ್ಸೋ ಸಿಕ್ಖಾ ಸಿಕ್ಖಿತಾ ವಾ ಸಿಕ್ಖನ್ತಿ ವಾ ಸಿಕ್ಖಿಸ್ಸನ್ತಿ ವಾ। ಸಚ್ಛಿಕತಾ ವಾ ಸಚ್ಛಿಕರೋನ್ತಿ ವಾ ಸಚ್ಛಿಕರಿಸ್ಸನ್ತಿ ವಾ। ಫಸ್ಸಿತಾ ವಾ ಫಸ್ಸನ್ತಿ ವಾ ಫಸ್ಸಿಸ್ಸನ್ತಿ ವಾ। ವಸಿಪ್ಪತ್ತಾ ವಾ ಪಾಪುಣನ್ತಿ ವಾ ಪಾಪುಣಿಸ್ಸನ್ತಿ ವಾ। ಪಾರಮಿಪ್ಪತ್ತಾ ವಾ ಪಾಪುಣನ್ತಿ ವಾ ಪಾಪುಣಿಸ್ಸನ್ತಿ ವಾ। ವೇಸಾರಜ್ಜಪ್ಪತ್ತಾ ವಾ ಪಾಪುಣನ್ತಿ ವಾ ಪಾಪುಣಿಸ್ಸನ್ತಿ ವಾ। ಸಬ್ಬೇ ತೇ ಸದ್ಧಿನ್ದ್ರಿಯಸ್ಸ ವಸೇನ ಸದ್ಧಾವಿಮುತ್ತಾ। ಸಮಾಧಿನ್ದ್ರಿಯಸ್ಸ ವಸೇನ ಕಾಯಸಕ್ಖೀ। ಪಞ್ಞಿನ್ದ್ರಿಯಸ್ಸ ವಸೇನ ದಿಟ್ಠಿಪ್ಪತ್ತಾ।>
      text <ಯೇ ಹಿ ಕೇಚಿ ದುಕ್ಖಂ ಪರಿಜಾನನ್ತಿ ಸಮುದಯಂ ಪಜಹನ್ತಿ ನಿರೋಧಂ ಸಚ್ಛಿಕರೋನ್ತಿ ಮಗ್ಗಂ ಭಾವೇನ್ತಿ। ಸಬ್ಬೇ ತೇ ಸದ್ಧಿನ್ದ್ರಿಯಸ್ಸ ವಸೇನ ಸದ್ಧಾವಿಮುತ್ತಾ। ಸಮಾಧಿನ್ದ್ರಿಯಸ್ಸ ವಸೇನ ಕಾಯಸಕ್ಖೀ। ಪಞ್ಞಿನ್ದ್ರಿಯಸ್ಸ ವಸೇನ ದಿಟ್ಠಿಪ್ಪತ್ತಾ।>
      text <ಕತಿಹಾಕಾರೇಹಿ ಸಚ್ಚಪ್ಪಟಿವೇಧೋ ಹೋತಿ॥ ಕತಿಹಾಕಾರೇಹಿ ಸಚ್ಚಾನಿ ಪಟಿವಿಜ್ಝತಿ॥ ಚತೂಹಾಕಾರೇಹಿ ಸಚ್ಚಪ್ಪಟಿವೇಧೋ ಹೋತಿ। ಚತೂಹಾಕಾರೇಹಿ ಸಚ್ಚಾನಿ ಪಟಿವಿಜ್ಝತಿ। ದುಕ್ಖಸಚ್ಚಂ ಪರಿಞ್ಞಾಪಟಿವೇಧಂ ಪಟಿವಿಜ್ಝತಿ। ಸಮುದಯಸಚ್ಚಂ ಪಹಾನಪ್ಪಟಿವೇಧಂ ಪಟಿವಿಜ್ಝತಿ। ನಿರೋಧಸಚ್ಚಂ ಸಚ್ಛಿಕಿರಿಯಾಪಟಿವೇಧಂ ಪಟಿವಿಜ್ಝತಿ। ಮಗ್ಗಸಚ್ಚಂ ಭಾವನಾಪಟಿವೇಧಂ ಪಟಿವಿಜ್ಝತಿ। ಇಮೇಹಿ ಚತೂಹಾಕಾರೇಹಿ ಸಚ್ಚಪ್ಪಟಿವೇಧೋ ಹೋತಿ। ಇಮೇಹಿ ಚತೂಹಾಕಾರೇಹಿ ಸಚ್ಚಾನಿ ಪಟಿವಿಜ್ಝನ್ತೋ ಸದ್ಧಿನ್ದ್ರಿಯಸ್ಸ ವಸೇನ ಸದ್ಧಾವಿಮುತ್ತೋ। ಸಮಾಧಿನ್ದ್ರಿಯಸ್ಸ ವಸೇನ ಕಾಯಸಕ್ಖೀ। ಪಞ್ಞಿನ್ದ್ರಿಯಸ್ಸ ವಸೇನ ದಿಟ್ಠಿಪ್ಪತ್ತೋ।>
      text <ಕತಿಹಾಕಾರೇಹಿ ಸಚ್ಚಪ್ಪಟಿವೇಧೋ ಹೋತಿ॥ ಕತಿಹಾಕಾರೇಹಿ ಸಚ್ಚಾನಿ ಪಟಿವಿಜ್ಝತಿ॥ ನವಹಾಕಾರೇಹಿ ಸಚ್ಚಪ್ಪಟಿವೇಧೋ ಹೋತಿ। ನವಹಾಕಾರೇಹಿ ಸಚ್ಚಾನಿ ಪಟಿವಿಜ್ಝತಿ। ದುಕ್ಖಸಚ್ಚಂ ಪರಿಞ್ಞಾಪಟಿವೇಧಂ ಪಟಿವಿಜ್ಝತಿ। ಸಮುದಯಸಚ್ಚಂ ಪಹಾನಪ್ಪಟಿವೇಧಂ ಪಟಿವಿಜ್ಝತಿ। ನಿರೋಧಸಚ್ಚಂ ಸಚ್ಛಿಕಿರಿಯಾಪಟಿವೇಧಂ ಪಟಿವಿಜ್ಝತಿ। ಮಗ್ಗಸಚ್ಚಂ ಭಾವನಾಪಟಿವೇಧಂ ಪಟಿವಿಜ್ಝತಿ। ಅಭಿಞ್ಞಾಪಟಿವೇಧೋ ಚ ಸಬ್ಬಧಮ್ಮಾನಂ। ಪರಿಞ್ಞಾಪಟಿವೇಧೋ ಚ ಸಬ್ಬಸಙ್ಖಾರಾನಂ। ಪಹಾನಪ್ಪಟಿವೇಧೋ ಚ ಸಬ್ಬಾಕುಸಲಾನಂ। ಭಾವನಾಪಟಿವೇಧೋ ಚ ಚತುನ್ನಂ ಮಗ್ಗಾನಂ। ಸಚ್ಛಿಕಿರಿಯಾಪಟಿವೇಧೋ ಚ ನಿರೋಧಸ್ಸ। ಇಮೇಹಿ ನವಹಾಕಾರೇಹಿ ಸಚ್ಚಪ್ಪಟಿವೇಧೋ ಹೋತಿ। ಇಮೇಹಿ ನವಹಾಕಾರೇಹಿ ಸಚ್ಚಾನಿ ಪಟಿವಿಜ್ಝನ್ತೋ ಸದ್ಧಿನ್ದ್ರಿಯಸ್ಸ ವಸೇನ ಸದ್ಧಾವಿಮುತ್ತೋ। ಸಮಾಧಿನ್ದ್ರಿಯಸ್ಸ ವಸೇನ ಕಾಯಸಕ್ಖೀ। ಪಞ್ಞಿನ್ದ್ರಿಯಸ್ಸ ವಸೇನ ದಿಟ್ಠಿಪ್ಪತ್ತೋ।>
      stand <ದುತಿಯಭಾಣವಾರೋ।>
      text <೨೨೩>, <ಅನಿಚ್ಚತೋ ಮನಸಿಕರೋತೋ ಕಥಂ ಸಙ್ಖಾರಾ ಉಪಟ್ಠನ್ತಿ॥ ದುಕ್ಖತೋ ಮನಸಿಕರೋತೋ ಕಥಂ ಸಙ್ಖಾರಾ ಉಪಟ್ಠನ್ತಿ॥ ಅನತ್ತತೋ ಮನಸಿಕರೋತೋ ಕಥಂ ಸಙ್ಖಾರಾ ಉಪಟ್ಠನ್ತಿ॥ ಅನಿಚ್ಚತೋ ಮನಸಿಕರೋತೋ ಖಯತೋ ಸಙ್ಖಾರಾ ಉಪಟ್ಠನ್ತಿ। ದುಕ್ಖತೋ ಮನಸಿಕರೋತೋ ಭಯತೋ ಸಙ್ಖಾರಾ ಉಪಟ್ಠನ್ತಿ। ಅನತ್ತತೋ ಮನಸಿಕರೋತೋ ಸುಞ್ಞತೋ ಸಙ್ಖಾರಾ ಉಪಟ್ಠನ್ತಿ।>
      text <ಅನಿಚ್ಚತೋ ಮನಸಿಕರೋತೋ ಕಿಂ ಬಹುಲಂ ಚಿತ್ತಂ ಹೋತಿ॥ ದುಕ್ಖತೋ ಮನಸಿಕರೋತೋ ಕಿಂ ಬಹುಲಂ ಚಿತ್ತಂ ಹೋತಿ॥ ಅನತ್ತತೋ ಮನಸಿಕರೋತೋ ಕಿಂ ಬಹುಲಂ ಚಿತ್ತಂ ಹೋತಿ॥ ಅನಿಚ್ಚತೋ ಮನಸಿಕರೋತೋ ಅಧಿಮೋಕ್ಖಬಹುಲಂ ಚಿತ್ತಂ ಹೋತಿ। ದುಕ್ಖತೋ ಮನಸಿಕರೋತೋ ಪಸ್ಸದ್ಧಿಬಹುಲಂ ಚಿತ್ತಂ ಹೋತಿ। ಅನತ್ತತೋ ಮನಸಿಕರೋತೋ ವೇದಬಹುಲಂ ಚಿತ್ತಂ ಹೋತಿ।>
      text <ಅನಿಚ್ಚತೋ ಮನಸಿಕರೋನ್ತೋ ಅಧಿಮೋಕ್ಖಬಹುಲೋ ಕತಮಂ ವಿಮೋಕ್ಖಂ ಪಟಿಲಭತಿ॥ ದುಕ್ಖತೋ ಮನಸಿಕರೋನ್ತೋ ಪಸ್ಸದ್ಧಿಬಹುಲೋ ಕತಮಂ ವಿಮೋಕ್ಖಂ ಪಟಿಲಭತಿ॥ ಅನತ್ತತೋ ಮನಸಿಕರೋನ್ತೋ ವೇದಬಹುಲೋ ಕತಮಂ ವಿಮೋಕ್ಖಂ ಪಟಿಲಭತಿ॥ ಅನಿಚ್ಚತೋ ಮನಸಿಕರೋನ್ತೋ ಅಧಿಮೋಕ್ಖಬಹುಲೋ ಅನಿಮಿತ್ತಂ ವಿಮೋಕ್ಖಂ ಪಟಿಲಭತಿ। ದುಕ್ಖತೋ ಮನಸಿಕರೋನ್ತೋ ಪಸ್ಸದ್ಧಿಬಹುಲೋ ಅಪ್ಪಣಿಹಿತಂ ವಿಮೋಕ್ಖಂ ಪಟಿಲಭತಿ। ಅನತ್ತತೋ ಮನಸಿಕರೋನ್ತೋ ವೇದಬಹುಲೋ ಸುಞ್ಞತಂ ವಿಮೋಕ್ಖಂ ಪಟಿಲಭತಿ।>
      text <೨೨೪>, <ಅನಿಚ್ಚತೋ ಮನಸಿಕರೋತೋ ಅಧಿಮೋಕ್ಖಬಹುಲಸ್ಸ ಕತಮೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಭಾವನಾಯ ಕತಿ ವಿಮೋಕ್ಖಾ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಕೇನಟ್ಠೇನ ಭಾವನಾ। ಕೋ ಭಾವೇತಿ॥ ದುಕ್ಖತೋ ಮನಸಿಕರೋತೋ ಪಸ್ಸದ್ಧಿಬಹುಲಸ್ಸ ಕತಮೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಭಾವನಾಯ ಕತಿ ವಿಮೋಕ್ಖಾ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಕೇನಟ್ಠೇನ ಭಾವನಾ। ಕೋ ಭಾವೇತಿ॥ ಅನತ್ತತೋ ಮನಸಿಕರೋತೋ ವೇದಬಹುಲಸ್ಸ ಕತಮೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಭಾವನಾಯ ಕತಿ ವಿಮೋಕ್ಖಾ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಕೇನಟ್ಠೇನ ಭಾವನಾ। ಕೋ ಭಾವೇತಿ॥>
      text <ಅನಿಚ್ಚತೋ ಮನಸಿಕರೋತೋ ಅಧಿಮೋಕ್ಖಬಹುಲಸ್ಸ ಅನಿಮಿತ್ತೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಭಾವನಾಯ ದ್ವೇ ವಿಮೋಕ್ಖಾ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಏಕರಸಟ್ಠೇನ ಭಾವನಾ। ಯೋ ಸಮ್ಮಾಪಟಿಪನ್ನೋ ಸೋ ಭಾವೇತಿ। ನತ್ಥಿ ಮಿಚ್ಛಾಪಟಿಪನ್ನಸ್ಸ ವಿಮೋಕ್ಖಭಾವನಾ। ದುಕ್ಖತೋ ಮನಸಿಕರೋತೋ ಪಸ್ಸದ್ಧಿಬಹುಲಸ್ಸ ಅಪ್ಪಣಿಹಿತೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಭಾವನಾಯ ದ್ವೇ ವಿಮೋಕ್ಖಾ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಏಕರಸಟ್ಠೇನ ಭಾವನಾ। ಯೋ ಸಮ್ಮಾಪಟಿಪನ್ನೋ ಸೋ ಭಾವೇತಿ। ನತ್ಥಿ ಮಿಚ್ಛಾಪಟಿಪನ್ನಸ್ಸ ವಿಮೋಕ್ಖಭಾವನಾ। ಅನತ್ತತೋ ಮನಸಿಕರೋತೋ ವೇದಬಹುಲಸ್ಸ ಸುಞ್ಞತೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಭಾವನಾಯ ದ್ವೇ ವಿಮೋಕ್ಖಾ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಏಕರಸಟ್ಠೇನ ಭಾವನಾ। ಯೋ ಸಮ್ಮಾಪಟಿಪನ್ನೋ ಸೋ ಭಾವೇತಿ। ನತ್ಥಿ ಮಿಚ್ಛಾಪಟಿಪನ್ನಸ್ಸ ವಿಮೋಕ್ಖಭಾವನಾ।>
      text <ಅನಿಚ್ಚತೋ ಮನಸಿಕರೋತೋ ಅಧಿಮೋಕ್ಖಬಹುಲಸ್ಸ ಕತಮೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಭಾವನಾಯ ಕತಿ ವಿಮೋಕ್ಖಾ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಪಟಿವೇಧಕಾಲೇ ಕತಮೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಪಟಿವೇಧಾಯ ಕತಿ ವಿಮೋಕ್ಖಾ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಕೇನಟ್ಠೇನ ಭಾವನಾ। ಕೇನಟ್ಠೇನ ಪಟಿವೇಧೋ॥ ದುಕ್ಖತೋ ಮನಸಿಕರೋತೋ ಪಸ್ಸದ್ಧಿಬಹುಲಸ್ಸ ಕತಮೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಭಾವನಾಯ ಕತಿ ವಿಮೋಕ್ಖಾ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಪಟಿವೇಧಕಾಲೇ ಕತಮೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಪಟಿವೇಧಾಯ ಕತಿ ವಿಮೋಕ್ಖಾ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಕೇನಟ್ಠೇನ ಭಾವನಾ। ಕೇನಟ್ಠೇನ ಪಟಿವೇಧೋ॥ ಅನತ್ತತೋ ಮನಸಿಕರೋತೋ ವೇದಬಹುಲಸ್ಸ ಕತಮೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಭಾವನಾಯ ಕತಿ ವಿಮೋಕ್ಖಾ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಪಟಿವೇಧಕಾಲೇ ಕತಮೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಪಟಿವೇಧಾಯ ಕತಿವಿಮೋಕ್ಖಾ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಕೇನಟ್ಠೇನ ಭಾವನಾ। ಕೇನಟ್ಠೇನ ಪಟಿವೇಧೋ॥>
      text <೨೨೫>, <ಅನಿಚ್ಚತೋ ಮನಸಿಕರೋತೋ ಅಧಿಮೋಕ್ಖಬಹುಲಸ್ಸ ಅನಿಮಿತ್ತೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಭಾವನಾಯ ದ್ವೇ ವಿಮೋಕ್ಖಾ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಪಟಿವೇಧಕಾಲೇಪಿ ಅನಿಮಿತ್ತೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಪಟಿವೇಧಾಯ ದ್ವೇ ವಿಮೋಕ್ಖಾ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಏಕರಸಟ್ಠೇನ ಭಾವನಾ। ದಸ್ಸನಟ್ಠೇನ ಪಟಿವೇಧೋ। ಏವಂ ಪಟಿವಿಜ್ಝನ್ತೋಪಿ ಭಾವೇತಿ। ಭಾವೇನ್ತೋಪಿ ಪಟಿವಿಜ್ಝತಿ। ದುಕ್ಖತೋ ಮನಸಿಕರೋತೋ ಪಸ್ಸದ್ಧಿಬಹುಲಸ್ಸ ಅಪ್ಪಣಿಹಿತೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಭಾವನಾಯ ದ್ವೇ ವಿಮೋಕ್ಖಾ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಪಟಿವೇಧಕಾಲೇಪಿ ಅಪ್ಪಣಿಹಿತೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಪಟಿವೇಧಾಯ ದ್ವೇ ವಿಮೋಕ್ಖಾ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಏಕರಸಟ್ಠೇನ ಭಾವನಾ। ದಸ್ಸನಟ್ಠೇನ ಪಟಿವೇಧೋ। ಏವಂ ಪಟಿವಿಜ್ಝನ್ತೋಪಿ ಭಾವೇತಿ। ಭಾವೇನ್ತೋಪಿ ಪಟಿವಿಜ್ಝತಿ। ಅನತ್ತತೋ ಮನಸಿಕರೋತೋ ವೇದಬಹುಲಸ್ಸ ಸುಞ್ಞತೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಭಾವನಾಯ ದ್ವೇ ವಿಮೋಕ್ಖಾ ತದನ್ವಯಾ ಹೋನ್ತಿ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಪಟಿವೇಧಕಾಲೇಪಿ ಸುಞ್ಞತೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಪಟಿವೇಧಾಯ ದ್ವೇ ವಿಮೋಕ್ಖಾ ತದನ್ವಯಾ ಹೋನ್ತಿ। ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಏಕರಸಾ ಹೋನ್ತಿ। ಏಕರಸಟ್ಠೇನ ಭಾವನಾ। ದಸ್ಸನಟ್ಠೇನ ಪಟಿವೇಧೋ। ಏವಂ ಪಟಿವಿಜ್ಝನ್ತೋಪಿ ಭಾವೇತಿ। ಭಾವೇನ್ತೋಪಿ ಪಟಿವಿಜ್ಝತಿ।>
      text <೨೨೬>, <ಅನಿಚ್ಚತೋ ಮನಸಿಕರೋತೋ ಕತಮೋ ವಿಮೋಕ್ಖೋ ಅಧಿಮತ್ತೋ ಹೋತಿ॥ ಕತಮವಿಮೋಕ್ಖಸ್ಸ ಅಧಿಮತ್ತತ್ತಾ ಸದ್ಧಾವಿಮುತ್ತೋ ಹೋತಿ॥ ದುಕ್ಖತೋ ಮನಸಿಕರೋತೋ ಕತಮೋ ವಿಮೋಕ್ಖೋ ಅಧಿಮತ್ತೋ ಹೋತಿ॥ ಕತಮವಿಮೋಕ್ಖಸ್ಸ ಅಧಿಮತ್ತತ್ತಾ ಕಾಯಸಕ್ಖೀ ಹೋತಿ॥ ಅನತ್ತತೋ ಮನಸಿಕರೋತೋ ಕತಮೋ ವಿಮೋಕ್ಖೋ ಅಧಿಮತ್ತೋ ಹೋತಿ॥ ಕತಮವಿಮೋಕ್ಖಸ್ಸ ಅಧಿಮತ್ತತ್ತಾ ದಿಟ್ಠಿಪ್ಪತ್ತೋ ಹೋತಿ॥>
      text <ಅನಿಚ್ಚತೋ ಮನಸಿಕರೋತೋ ಅನಿಮಿತ್ತೋ ವಿಮೋಕ್ಖೋ ಅಧಿಮತ್ತೋ ಹೋತಿ। ಅನಿಮಿತ್ತವಿಮೋಕ್ಖಸ್ಸ ಅಧಿಮತ್ತತ್ತಾ ಸದ್ಧಾವಿಮುತ್ತೋ ಹೋತಿ। ದುಕ್ಖತೋ ಮನಸಿಕರೋತೋ ಅಪ್ಪಣಿಹಿತೋ ವಿಮೋಕ್ಖೋ ಅಧಿಮತ್ತೋ ಹೋತಿ। ಅಪ್ಪಣಿಹಿತವಿಮೋಕ್ಖಸ್ಸ ಅಧಿಮತ್ತತ್ತಾ ಕಾಯಸಕ್ಖೀ ಹೋತಿ। ಅನತ್ತತೋ ಮನಸಿಕರೋತೋ ಸುಞ್ಞತೋ ವಿಮೋಕ್ಖೋ ಅಧಿಮತ್ತೋ ಹೋತಿ। ಸುಞ್ಞತವಿಮೋಕ್ಖಸ್ಸ ಅಧಿಮತ್ತತ್ತಾ ದಿಟ್ಠಿಪ್ಪತ್ತೋ ಹೋತಿ।>
      text <ಸದ್ದಹನ್ತೋ ವಿಮುತ್ತೋತಿ ಸದ್ಧಾವಿಮುತ್ತೋ। ಫುಟ್ಠತ್ತಾ ಸಚ್ಛಿಕತೋತಿ ಕಾಯಸಕ್ಖೀ। ದಿಟ್ಠತ್ತಾ ಪತ್ತೋತಿ ದಿಟ್ಠಿಪ್ಪತ್ತೋ। ಸದ್ದಹನ್ತೋ ವಿಮುಚ್ಚತೀತಿ ಸದ್ಧಾವಿಮುತ್ತೋ। ಝಾನಫಸ್ಸಂ ಪಠಮಂ ಫುಸತಿ। ಪಚ್ಛಾ ನಿರೋಧಂ ನಿಬ್ಬಾನಂ ಸಚ್ಛಿಕರೋತೀತಿ ಕಾಯಸಕ್ಖೀ। ದುಕ್ಖಾ ಸಙ್ಖಾರಾ। ಸುಖೋ ನಿರೋಧೋತಿ ವಿಞ್ಞಾತಂ ಹೋತಿ ದಿಟ್ಠಂ ವಿದಿತಂ ಸಚ್ಛಿಕತಂ ಫಸ್ಸಿತಂ ಪಞ್ಞಾಯಾತಿ ದಿಟ್ಠಿಪ್ಪತ್ತೋ…ಪೇ॰… ಯೇ ಹಿ ಕೇಚಿ ನೇಕ್ಖಮ್ಮಂ ಭಾವಿತಾ ವಾ ಭಾವೇನ್ತಿ ವಾ ಭಾವಿಸ್ಸನ್ತಿ ವಾ…ಪೇ॰… ಸಬ್ಬೇ ತೇ ಅನಿಮಿತ್ತವಿಮೋಕ್ಖಸ್ಸ ವಸೇನ ಸದ್ಧಾವಿಮುತ್ತಾ। ಅಪ್ಪಣಿಹಿತವಿಮೋಕ್ಖಸ್ಸ ವಸೇನ ಕಾಯಸಕ್ಖೀ। ಸುಞ್ಞತವಿಮೋಕ್ಖಸ್ಸ ವಸೇನ ದಿಟ್ಠಿಪ್ಪತ್ತಾ।>
      text <ಯೇ ಹಿ ಕೇಚಿ ಅಬ್ಯಾಪಾದಂ… ಆಲೋಕಸಞ್ಞಂ… ಅವಿಕ್ಖೇಪಂ… ಯೇ ಹಿ ಕೇಚಿ ದುಕ್ಖಂ ಪರಿಜಾನನ್ತಿ। ಸಮುದಯಂ ಪಜಹನ್ತಿ। ನಿರೋಧಂ ಸಚ್ಛಿಕರೋನ್ತಿ। ಮಗ್ಗಂ ಭಾವೇನ್ತಿ। ಸಬ್ಬೇ ತೇ ಅನಿಮಿತ್ತವಿಮೋಕ್ಖಸ್ಸ ವಸೇನ ಸದ್ಧಾವಿಮುತ್ತಾ। ಅಪ್ಪಣಿಹಿತವಿಮೋಕ್ಖಸ್ಸ ವಸೇನ ಕಾಯಸಕ್ಖೀ। ಸುಞ್ಞತವಿಮೋಕ್ಖಸ್ಸ ವಸೇನ ದಿಟ್ಠಿಪ್ಪತ್ತಾ।>
      text <ಕತಿಹಾಕಾರೇಹಿ ಸಚ್ಚಪ್ಪಟಿವೇಧೋ ಹೋತಿ॥ ಕತಿಹಾಕಾರೇಹಿ ಸಚ್ಚಾನಿ ಪಟಿವಿಜ್ಝತಿ॥ ಚತೂಹಾಕಾರೇಹಿ ಸಚ್ಚಪ್ಪಟಿವೇಧೋ ಹೋತಿ। ಚತೂಹಾಕಾರೇಹಿ ಸಚ್ಚಾನಿ ಪಟಿವಿಜ್ಝತಿ। ದುಕ್ಖಸಚ್ಚಂ ಪರಿಞ್ಞಾಪಟಿವೇಧಂ ಪಟಿವಿಜ್ಝತಿ। ಸಮುದಯಸಚ್ಚಂ ಪಹಾನಪಟಿವೇಧಂ ಪಟಿವಿಜ್ಝತಿ। ನಿರೋಧಸಚ್ಚಂ ಸಚ್ಛಿಕಿರಿಯಾಪಟಿವೇಧಂ ಪಟಿವಿಜ್ಝತಿ। ಮಗ್ಗಸಚ್ಚಂ ಭಾವನಾಪಟಿವೇಧಂ ಪಟಿವಿಜ್ಝತಿ। ಇಮೇಹಿ ಚತೂಹಾಕಾರೇಹಿ ಸಚ್ಚಪ್ಪಟಿವೇಧೋ ಹೋತಿ। ಇಮೇಹಿ ಚತೂಹಾಕಾರೇಹಿ ಸಚ್ಚಾನಿ ಪಟಿವಿಜ್ಝನ್ತೋ ಅನಿಮಿತ್ತವಿಮೋಕ್ಖಸ್ಸ ವಸೇನ ಸದ್ಧಾವಿಮುತ್ತೋ। ಅಪ್ಪಣಿಹಿತವಿಮೋಕ್ಖಸ್ಸ ವಸೇನ ಕಾಯಸಕ್ಖೀ। ಸುಞ್ಞತವಿಮೋಕ್ಖಸ್ಸ ವಸೇನ ದಿಟ್ಠಿಪ್ಪತ್ತೋ।>
      text <ಕತಿಹಾಕಾರೇಹಿ ಸಚ್ಚಪ್ಪಟಿವೇಧೋ ಹೋತಿ॥ ಕತಿಹಾಕಾರೇಹಿ ಸಚ್ಚಾನಿ ಪಟಿವಿಜ್ಝತಿ॥ ನವಹಾಕಾರೇಹಿ ಸಚ್ಚಪ್ಪಟಿವೇಧೋ ಹೋತಿ। ನವಹಾಕಾರೇಹಿ ಸಚ್ಚಾನಿ ಪಟಿವಿಜ್ಝತಿ। ದುಕ್ಖಸಚ್ಚಂ ಪರಿಞ್ಞಾಪಟಿವೇಧಂ ಪಟಿವಿಜ್ಝತಿ…ಪೇ॰… ಸಚ್ಛಿಕಿರಿಯಾಪಟಿವೇಧೋ ಚ ನಿರೋಧಸ್ಸ। ಇಮೇಹಿ ನವಹಾಕಾರೇಹಿ ಸಚ್ಚಪ್ಪಟಿವೇಧೋ ಹೋತಿ। ಇಮೇಹಿ ನವಹಾಕಾರೇಹಿ ಸಚ್ಚಾನಿ ಪಟಿವಿಜ್ಝನ್ತೋ ಅನಿಮಿತ್ತವಿಮೋಕ್ಖಸ್ಸ ವಸೇನ ಸದ್ಧಾವಿಮುತ್ತೋ। ಅಪ್ಪಣಿಹಿತವಿಮೋಕ್ಖಸ್ಸ ವಸೇನ ಕಾಯಸಕ್ಖೀ। ಸುಞ್ಞತವಿಮೋಕ್ಖಸ್ಸ ವಸೇನ ದಿಟ್ಠಿಪ್ಪತ್ತೋ।>
      text <೨೨೭>, <ಅನಿಚ್ಚತೋ ಮನಸಿಕರೋನ್ತೋ ಕತಮೇ ಧಮ್ಮೇ ಯಥಾಭೂತಂ ಜಾನಾತಿ ಪಸ್ಸತಿ॥ ಕಥಂ ಸಮ್ಮಾದಸ್ಸನಂ ಹೋತಿ॥ ಕಥಂ ತದನ್ವಯೇನ ಸಬ್ಬೇ ಸಙ್ಖಾರಾ ಅನಿಚ್ಚತೋ ಸುದಿಟ್ಠಾ ಹೋನ್ತಿ॥ ಕತ್ಥ ಕಙ್ಖಾ ಪಹೀಯತಿ॥ ದುಕ್ಖತೋ ಮನಸಿಕರೋನ್ತೋ ಕತಮೇ ಧಮ್ಮೇ ಯಥಾಭೂತಂ ಜಾನಾತಿ ಪಸ್ಸತಿ॥ ಕಥಂ ಸಮ್ಮಾದಸ್ಸನಂ ಹೋತಿ॥ ಕಥಂ ತದನ್ವಯೇನ ಸಬ್ಬೇ ಸಙ್ಖಾರಾ ದುಕ್ಖತೋ ಸುದಿಟ್ಠಾ ಹೋನ್ತಿ॥ ಕತ್ಥ ಕಙ್ಖಾ ಪಹೀಯತಿ॥ ಅನತ್ತತೋ ಮನಸಿಕರೋನ್ತೋ ಕತಮೇ ಧಮ್ಮೇ ಯಥಾಭೂತಂ ಜಾನಾತಿ ಪಸ್ಸತಿ॥ ಕಥಂ ಸಮ್ಮಾದಸ್ಸನಂ ಹೋತಿ॥ ಕಥಂ ತದನ್ವಯೇನ ಸಬ್ಬೇ ಧಮ್ಮಾ ಅನತ್ತತೋ ಸುದಿಟ್ಠಾ ಹೋನ್ತಿ॥ ಕತ್ಥ ಕಙ್ಖಾ ಪಹೀಯತಿ॥>
      text <ಅನಿಚ್ಚತೋ ಮನಸಿಕರೋನ್ತೋ ನಿಮಿತ್ತಂ ಯಥಾಭೂತಂ ಜಾನಾತಿ ಪಸ್ಸತಿ। ತೇನ ವುಚ್ಚತಿ ಸಮ್ಮಾದಸ್ಸನಂ। ಏವಂ ತದನ್ವಯೇನ ಸಬ್ಬೇ ಸಙ್ಖಾರಾ ಅನಿಚ್ಚತೋ ಸುದಿಟ್ಠಾ ಹೋನ್ತಿ। ಏತ್ಥ ಕಙ್ಖಾ ಪಹೀಯತಿ। ದುಕ್ಖತೋ ಮನಸಿಕರೋನ್ತೋ ಪವತ್ತಂ ಯಥಾಭೂತಂ ಜಾನಾತಿ ಪಸ್ಸತಿ। ತೇನ ವುಚ್ಚತಿ ಸಮ್ಮಾದಸ್ಸನಂ। ಏವಂ ತದನ್ವಯೇನ ಸಬ್ಬೇ ಸಙ್ಖಾರಾ ದುಕ್ಖತೋ ಸುದಿಟ್ಠಾ ಹೋನ್ತಿ। ಏತ್ಥ ಕಙ್ಖಾ ಪಹೀಯತಿ। ಅನತ್ತತೋ ಮನಸಿಕರೋನ್ತೋ ನಿಮಿತ್ತಞ್ಚ ಪವತ್ತಞ್ಚ ಯಥಾಭೂತಂ ಜಾನಾತಿ ಪಸ್ಸತಿ। ತೇನ ವುಚ್ಚತಿ ಸಮ್ಮಾದಸ್ಸನಂ। ಏವಂ ತದನ್ವಯೇನ ಸಬ್ಬೇ ಧಮ್ಮಾ ಅನತ್ತತೋ ಸುದಿಟ್ಠಾ ಹೋನ್ತಿ। ಏತ್ಥ ಕಙ್ಖಾ ಪಹೀಯತಿ।>
      text <ಯಞ್ಚ ಯಥಾಭೂತಂ ಞಾಣಂ ಯಞ್ಚ ಸಮ್ಮಾದಸ್ಸನಂ ಯಾ ಚ ಕಙ್ಖಾವಿತರಣಾ। ಇಮೇ ಧಮ್ಮಾ ನಾನತ್ಥಾ ಚೇವ ನಾನಾಬ್ಯಞ್ಜನಾ ಚ। ಉದಾಹು ಏಕತ್ಥಾ। ಬ್ಯಞ್ಜನಮೇವ ನಾನನ್ತಿ॥ ಯಞ್ಚ ಯಥಾಭೂತಂ ಞಾಣಂ ಯಞ್ಚ ಸಮ್ಮಾದಸ್ಸನಂ ಯಾ ಚ ಕಙ್ಖಾವಿತರಣಾ। ಇಮೇ ಧಮ್ಮಾ ಏಕತ್ಥಾ। ಬ್ಯಞ್ಜನಮೇವ ನಾನಂ।>
      text <ಅನಿಚ್ಚತೋ ಮನಸಿಕರೋತೋ ಕಿಂ ಭಯತೋ ಉಪಟ್ಠಾತಿ॥ ದುಕ್ಖತೋ ಮನಸಿಕರೋತೋ ಕಿಂ ಭಯತೋ ಉಪಟ್ಠಾತಿ॥ ಅನತ್ತತೋ ಮನಸಿಕರೋತೋ ಕಿಂ ಭಯತೋ ಉಪಟ್ಠಾತಿ॥ ಅನಿಚ್ಚತೋ ಮನಸಿಕರೋತೋ ನಿಮಿತ್ತಂ ಭಯತೋ ಉಪಟ್ಠಾತಿ। ದುಕ್ಖತೋ ಮನಸಿಕರೋತೋ ಪವತ್ತಂ ಭಯತೋ ಉಪಟ್ಠಾತಿ। ಅನತ್ತತೋ ಮನಸಿಕರೋತೋ ನಿಮಿತ್ತಞ್ಚ ಪವತ್ತಞ್ಚ ಭಯತೋ ಉಪಟ್ಠಾತಿ।>
      text <ಯಾ ಚ ಭಯತುಪಟ್ಠಾನೇ ಪಞ್ಞಾ ಯಞ್ಚ ಆದೀನವೇ ಞಾಣಂ ಯಾ ಚ ನಿಬ್ಬಿದಾ। ಇಮೇ ಧಮ್ಮಾ ನಾನತ್ಥಾ ಚೇವ ನಾನಾಬ್ಯಞ್ಜನಾ ಚ। ಉದಾಹು ಏಕತ್ಥಾ। ಬ್ಯಞ್ಜನಮೇವ ನಾನನ್ತಿ॥ ಯಾ ಚ ಭಯತುಪಟ್ಠಾನೇ ಪಞ್ಞಾ ಯಞ್ಚ ಆದೀನವೇ ಞಾಣಂ ಯಾ ಚ ನಿಬ್ಬಿದಾ। ಇಮೇ ಧಮ್ಮಾ ಏಕತ್ಥಾ। ಬ್ಯಞ್ಜನಮೇವ ನಾನಂ।>
      text <ಯಾ ಚ ಅನತ್ತಾನುಪಸ್ಸನಾ ಯಾ ಚ ಸುಞ್ಞತಾನುಪಸ್ಸನಾ। ಇಮೇ ಧಮ್ಮಾ ನಾನತ್ಥಾ ಚೇವ ನಾನಾಬ್ಯಞ್ಜನಾ ಚ। ಉದಾಹು ಏಕತ್ಥಾ। ಬ್ಯಞ್ಜನಮೇವ ನಾನನ್ತಿ॥ ಯಾ ಚ ಅನತ್ತಾನುಪಸ್ಸನಾ ಯಾ ಚ ಸುಞ್ಞತಾನುಪಸ್ಸನಾ। ಇಮೇ ಧಮ್ಮಾ ಏಕತ್ಥಾ। ಬ್ಯಞ್ಜನಮೇವ ನಾನಂ।>
      text <ಅನಿಚ್ಚತೋ ಮನಸಿಕರೋತೋ ಕಿಂ ಪಟಿಸಙ್ಖಾ ಞಾಣಂ ಉಪ್ಪಜ್ಜತಿ॥ ದುಕ್ಖತೋ ಮನಸಿಕರೋತೋ ಕಿಂ ಪಟಿಸಙ್ಖಾ ಞಾಣಂ ಉಪ್ಪಜ್ಜತಿ॥ ಅನತ್ತತೋ ಮನಸಿಕರೋತೋ ಕಿಂ ಪಟಿಸಙ್ಖಾ ಞಾಣಂ ಉಪ್ಪಜ್ಜತಿ॥ ಅನಿಚ್ಚತೋ ಮನಸಿಕರೋತೋ ನಿಮಿತ್ತಂ ಪಟಿಸಙ್ಖಾ ಞಾಣಂ ಉಪ್ಪಜ್ಜತಿ। ದುಕ್ಖತೋ ಮನಸಿಕರೋತೋ ಪವತ್ತಂ ಪಟಿಸಙ್ಖಾ ಞಾಣಂ ಉಪ್ಪಜ್ಜತಿ। ಅನತ್ತತೋ ಮನಸಿಕರೋತೋ ನಿಮಿತ್ತಞ್ಚ ಪವತ್ತಞ್ಚ ಪಟಿಸಙ್ಖಾ ಞಾಣಂ ಉಪ್ಪಜ್ಜತಿ।>
      text <ಯಾ ಚ ಮುಚ್ಚಿತುಕಮ್ಯತಾ ಯಾ ಚ ಪಟಿಸಙ್ಖಾನುಪಸ್ಸನಾ ಯಾ ಚ ಸಙ್ಖಾರುಪೇಕ್ಖಾ। ಇಮೇ ಧಮ್ಮಾ ನಾನತ್ಥಾ ಚೇವ ನಾನಾಬ್ಯಞ್ಜನಾ ಚ। ಉದಾಹು ಏಕತ್ಥಾ। ಬ್ಯಞ್ಜನಮೇವ ನಾನನ್ತಿ॥ ಯಾ ಚ ಮುಚ್ಚಿತುಕಮ್ಯತಾ ಯಾ ಚ ಪಟಿಸಙ್ಖಾನುಪಸ್ಸನಾ ಯಾ ಚ ಸಙ್ಖಾರುಪೇಕ್ಖಾ। ಇಮೇ ಧಮ್ಮಾ ಏಕತ್ಥಾ। ಬ್ಯಞ್ಜನಮೇವ ನಾನಂ।>
      text <ಅನಿಚ್ಚತೋ ಮನಸಿಕರೋತೋ ಕುತೋ ಚಿತ್ತಂ ವುಟ್ಠಾತಿ। ಕತ್ಥ ಚಿತ್ತಂ ಪಕ್ಖನ್ದತಿ॥ ದುಕ್ಖತೋ ಮನಸಿಕರೋತೋ ಕುತೋ ಚಿತ್ತಂ ವುಟ್ಠಾತಿ। ಕತ್ಥ ಚಿತ್ತಂ ಪಕ್ಖನ್ದತಿ॥ ಅನತ್ತತೋ ಮನಸಿಕರೋತೋ ಕುತೋ ಚಿತ್ತಂ ವುಟ್ಠಾತಿ। ಕತ್ಥ ಚಿತ್ತಂ ಪಕ್ಖನ್ದತಿ॥ ಅನಿಚ್ಚತೋ ಮನಸಿಕರೋತೋ ನಿಮಿತ್ತಾ ಚಿತ್ತಂ ವುಟ್ಠಾತಿ। ಅನಿಮಿತ್ತೇ ಚಿತ್ತಂ ಪಕ್ಖನ್ದತಿ। ದುಕ್ಖತೋ ಮನಸಿಕರೋತೋ ಪವತ್ತಾ ಚಿತ್ತಂ ವುಟ್ಠಾತಿ। ಅಪ್ಪವತ್ತೇ ಚಿತ್ತಂ ಪಕ್ಖನ್ದತಿ। ಅನತ್ತತೋ ಮನಸಿಕರೋತೋ ನಿಮಿತ್ತಾ ಚ ಪವತ್ತಾ ಚ ಚಿತ್ತಂ ವುಟ್ಠಾತಿ। ಅನಿಮಿತ್ತೇ ಅಪ್ಪವತ್ತೇ ನಿರೋಧೇ ನಿಬ್ಬಾನಧಾತುಯಾ ಚಿತ್ತಂ ಪಕ್ಖನ್ದತಿ।>
      text <ಯಾ ಚ ಬಹಿದ್ಧಾವುಟ್ಠಾನವಿವಟ್ಟನೇ ಪಞ್ಞಾ ಯೇ ಚ ಗೋತ್ರಭೂ ಧಮ್ಮಾ। ಇಮೇ ಧಮ್ಮಾ ನಾನತ್ಥಾ ಚೇವ ನಾನಾಬ್ಯಞ್ಜನಾ ಚ। ಉದಾಹು ಏಕತ್ಥಾ। ಬ್ಯಞ್ಜನಮೇವ ನಾನನ್ತಿ॥ ಯಾ ಚ ಬಹಿದ್ಧಾವುಟ್ಠಾನವಿವಟ್ಟನೇ ಪಞ್ಞಾ ಯೇ ಚ ಗೋತ್ರಭೂ ಧಮ್ಮಾ। ಇಮೇ ಧಮ್ಮಾ ಏಕತ್ಥಾ। ಬ್ಯಞ್ಜನಮೇವ ನಾನಂ।>
      text <ಅನಿಚ್ಚತೋ ಮನಸಿಕರೋನ್ತೋ ಕತಮೇನ ವಿಮೋಕ್ಖೇನ ವಿಮುಚ್ಚತಿ॥ ದುಕ್ಖತೋ ಮನಸಿಕರೋನ್ತೋ ಕತಮೇನ ವಿಮೋಕ್ಖೇನ ವಿಮುಚ್ಚತಿ॥ ಅನತ್ತತೋ ಮನಸಿಕರೋನ್ತೋ ಕತಮೇನ ವಿಮೋಕ್ಖೇನ ವಿಮುಚ್ಚತಿ॥ ಅನಿಚ್ಚತೋ ಮನಸಿಕರೋನ್ತೋ ಅನಿಮಿತ್ತವಿಮೋಕ್ಖೇನ ವಿಮುಚ್ಚತಿ। ದುಕ್ಖತೋ ಮನಸಿಕರೋನ್ತೋ ಅಪ್ಪಣಿಹಿತವಿಮೋಕ್ಖೇನ ವಿಮುಚ್ಚತಿ। ಅನತ್ತತೋ ಮನಸಿಕರೋನ್ತೋ ಸುಞ್ಞತವಿಮೋಕ್ಖೇನ ವಿಮುಚ್ಚತಿ। ಯಾ ಚ ದುಭತೋವುಟ್ಠಾನವಿವಟ್ಟನೇ ಪಞ್ಞಾ ಯಞ್ಚ ಮಗ್ಗೇ ಞಾಣಂ। ಇಮೇ ಧಮ್ಮಾ ನಾನತ್ಥಾ ಚೇವ ನಾನಾಬ್ಯಞ್ಜನಾ ಚ। ಉದಾಹು ಏಕತ್ಥಾ। ಬ್ಯಞ್ಜನಮೇವ ನಾನನ್ತಿ॥ ಯಾ ಚ ದುಭತೋವುಟ್ಠಾನವಿವಟ್ಟನೇ ಪಞ್ಞಾ ಯಞ್ಚ ಮಗ್ಗೇ ಞಾಣಂ। ಇಮೇ ಧಮ್ಮಾ ಏಕತ್ಥಾ। ಬ್ಯಞ್ಜನಮೇವ ನಾನಂ।>
      text <೨೨೮>, <ಕತಿಹಾಕಾರೇಹಿ ತಯೋ ವಿಮೋಕ್ಖಾ ನಾನಾಕ್ಖಣೇ ಹೋನ್ತಿ॥ ಕತಿಹಾಕಾರೇಹಿ ತಯೋ ವಿಮೋಕ್ಖಾ ಏಕಕ್ಖಣೇ ಹೋನ್ತಿ॥ ಚತೂಹಾಕಾರೇಹಿ ತಯೋ ವಿಮೋಕ್ಖಾ ನಾನಾಕ್ಖಣೇ ಹೋನ್ತಿ। ಸತ್ತಹಾಕಾರೇಹಿ ತಯೋ ವಿಮೋಕ್ಖಾ ಏಕಕ್ಖಣೇ ಹೋನ್ತಿ।>
      text <ಕತಮೇಹಿ ಚತೂಹಾಕಾರೇಹಿ ತಯೋ ವಿಮೋಕ್ಖಾ ನಾನಾಕ್ಖಣೇ ಹೋನ್ತಿ॥ ಆಧಿಪತೇಯ್ಯಟ್ಠೇನ। ಅಧಿಟ್ಠಾನಟ್ಠೇನ। ಅಭಿನೀಹಾರಟ್ಠೇನ। ನಿಯ್ಯಾನಟ್ಠೇನ। ಕಥಂ ಆಧಿಪತೇಯ್ಯಟ್ಠೇನ ತಯೋ ವಿಮೋಕ್ಖಾ ನಾನಾಕ್ಖಣೇ ಹೋನ್ತಿ॥ ಅನಿಚ್ಚತೋ ಮನಸಿಕರೋತೋ ಅನಿಮಿತ್ತೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ದುಕ್ಖತೋ ಮನಸಿಕರೋತೋ ಅಪ್ಪಣಿಹಿತೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಅನತ್ತತೋ ಮನಸಿಕರೋತೋ ಸುಞ್ಞತೋ ವಿಮೋಕ್ಖೋ ಆಧಿಪತೇಯ್ಯೋ ಹೋತಿ। ಏವಂ ಆಧಿಪತೇಯ್ಯಟ್ಠೇನ ತಯೋ ವಿಮೋಕ್ಖಾ ನಾನಾಕ್ಖಣೇ ಹೋನ್ತಿ।>
      text <ಕಥಂ ಅಧಿಟ್ಠಾನಟ್ಠೇನ ತಯೋ ವಿಮೋಕ್ಖಾ ನಾನಾಕ್ಖಣೇ ಹೋನ್ತಿ॥ ಅನಿಚ್ಚತೋ ಮನಸಿಕರೋನ್ತೋ ಅನಿಮಿತ್ತವಿಮೋಕ್ಖಸ್ಸ ವಸೇನ ಚಿತ್ತಂ ಅಧಿಟ್ಠಾತಿ। ದುಕ್ಖತೋ ಮನಸಿಕರೋನ್ತೋ ಅಪ್ಪಣಿಹಿತವಿಮೋಕ್ಖಸ್ಸ ವಸೇನ ಚಿತ್ತಂ ಅಧಿಟ್ಠಾತಿ। ಅನತ್ತತೋ ಮನಸಿಕರೋನ್ತೋ ಸುಞ್ಞತವಿಮೋಕ್ಖಸ್ಸ ವಸೇನ ಚಿತ್ತಂ ಅಧಿಟ್ಠಾತಿ। ಏವಂ ಅಧಿಟ್ಠಾನಟ್ಠೇನ ತಯೋ ವಿಮೋಕ್ಖಾ ನಾನಾಕ್ಖಣೇ ಹೋನ್ತಿ।>
      text <ಕಥಂ ಅಭಿನೀಹಾರಟ್ಠೇನ ತಯೋ ವಿಮೋಕ್ಖಾ ನಾನಾಕ್ಖಣೇ ಹೋನ್ತಿ॥ ಅನಿಚ್ಚತೋ ಮನಸಿಕರೋನ್ತೋ ಅನಿಮಿತ್ತವಿಮೋಕ್ಖಸ್ಸ ವಸೇನ ಚಿತ್ತಂ ಅಭಿನೀಹರತಿ। ದುಕ್ಖತೋ ಮನಸಿಕರೋನ್ತೋ ಅಪ್ಪಣಿಹಿತವಿಮೋಕ್ಖಸ್ಸ ವಸೇನ ಚಿತ್ತಂ ಅಭಿನೀಹರತಿ। ಅನತ್ತತೋ ಮನಸಿಕರೋನ್ತೋ ಸುಞ್ಞತವಿಮೋಕ್ಖಸ್ಸ ವಸೇನ ಚಿತ್ತಂ ಅಭಿನೀಹರತಿ। ಏವಂ ಅಭಿನೀಹಾರಟ್ಠೇನ ತಯೋ ವಿಮೋಕ್ಖಾ ನಾನಾಕ್ಖಣೇ ಹೋನ್ತಿ।>
      text <ಕಥಂ ನಿಯ್ಯಾನಟ್ಠೇನ ತಯೋ ವಿಮೋಕ್ಖಾ ನಾನಾಕ್ಖಣೇ ಹೋನ್ತಿ॥ ಅನಿಚ್ಚತೋ ಮನಸಿಕರೋನ್ತೋ ಅನಿಮಿತ್ತವಿಮೋಕ್ಖಸ್ಸ ವಸೇನ ನಿರೋಧಂ ನಿಬ್ಬಾನಂ ನಿಯ್ಯಾತಿ। ದುಕ್ಖತೋ ಮನಸಿಕರೋನ್ತೋ ಅಪ್ಪಣಿಹಿತವಿಮೋಕ್ಖಸ್ಸ ವಸೇನ ನಿರೋಧಂ ನಿಬ್ಬಾನಂ ನಿಯ್ಯಾತಿ। ಅನತ್ತತೋ ಮನಸಿಕರೋನ್ತೋ ಸುಞ್ಞತವಿಮೋಕ್ಖಸ್ಸ ವಸೇನ ನಿರೋಧಂ ನಿಬ್ಬಾನಂ ನಿಯ್ಯಾತಿ। ಏವಂ ನಿಯ್ಯಾನಟ್ಠೇನ ತಯೋ ವಿಮೋಕ್ಖಾ ನಾನಾಕ್ಖಣೇ ಹೋನ್ತಿ। ಇಮೇಹಿ ಚತೂಹಾಕಾರೇಹಿ ತಯೋ ವಿಮೋಕ್ಖಾ ನಾನಾಕ್ಖಣೇ ಹೋನ್ತಿ।>
      text <ಕತಮೇಹಿ ಸತ್ತಹಾಕಾರೇಹಿ ತಯೋ ವಿಮೋಕ್ಖಾ ಏಕಕ್ಖಣೇ ಹೋನ್ತಿ॥ ಸಮೋಧಾನಟ್ಠೇನ। ಅಧಿಗಮನಟ್ಠೇನ। ಪಟಿಲಾಭಟ್ಠೇನ ಪಟಿವೇಧಟ್ಠೇನ। ಸಚ್ಛಿಕಿರಿಯಟ್ಠೇನ। ಫಸ್ಸನಟ್ಠೇನ। ಅಭಿಸಮಯಟ್ಠೇನ। ಕಥಂ ಸಮೋಧಾನಟ್ಠೇನ ಅಧಿಗಮನಟ್ಠೇನ ಪಟಿಲಾಭಟ್ಠೇನ ಪಟಿವೇಧಟ್ಠೇನ ಸಚ್ಛಿಕಿರಿಯಟ್ಠೇನ ಫಸ್ಸನಟ್ಠೇನ ಅಭಿಸಮಯಟ್ಠೇನ ತಯೋ ವಿಮೋಕ್ಖಾ ಏಕಕ್ಖಣೇ ಹೋನ್ತಿ॥ ಅನಿಚ್ಚತೋ ಮನಸಿಕರೋನ್ತೋ ನಿಮಿತ್ತಾ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ। ಯತೋ ಮುಚ್ಚತಿ। ತತ್ಥ ನ ಪಣಿದಹತೀತಿ ಅಪ್ಪಣಿಹಿತೋ ವಿಮೋಕ್ಖೋ। ಯತ್ಥ ನ ಪಣಿದಹತಿ। ತೇನ ಸುಞ್ಞೋತಿ ಸುಞ್ಞತೋ ವಿಮೋಕ್ಖೋ। ಯೇನ ಸುಞ್ಞೋ। ತೇನ ನಿಮಿತ್ತೇನ ಅನಿಮಿತ್ತೋತಿ ಅನಿಮಿತ್ತೋ ವಿಮೋಕ್ಖೋ। ಏವಂ ಸಮೋಧಾನಟ್ಠೇನ ಅಧಿಗಮನಟ್ಠೇನ ಪಟಿಲಾಭಟ್ಠೇನ ಪಟಿವೇಧಟ್ಠೇನ ಸಚ್ಛಿಕಿರಿಯಟ್ಠೇನ ಫಸ್ಸನಟ್ಠೇನ ಅಭಿಸಮಯಟ್ಠೇನ ತಯೋ ವಿಮೋಕ್ಖಾ ಏಕಕ್ಖಣೇ ಹೋನ್ತಿ।>
      text <ದುಕ್ಖತೋ ಮನಸಿಕರೋನ್ತೋ ಪಣಿಧಿಯಾ ಮುಚ್ಚತೀತಿ ಅಪ್ಪಣಿಹಿತೋ ವಿಮೋಕ್ಖೋ। ಯತ್ಥ ನ ಪಣಿದಹತಿ। ತೇನ ಸುಞ್ಞೋತಿ ಸುಞ್ಞತೋ ವಿಮೋಕ್ಖೋ। ಯೇನ ಸುಞ್ಞೋ। ತೇನ ನಿಮಿತ್ತೇನ ಅನಿಮಿತ್ತೋತಿ ಅನಿಮಿತ್ತೋ ವಿಮೋಕ್ಖೋ। ಯೇನ ನಿಮಿತ್ತೇನ ಅನಿಮಿತ್ತೋ। ತತ್ಥ ನ ಪಣಿದಹತೀತಿ ಅಪ್ಪಣಿಹಿತೋ ವಿಮೋಕ್ಖೋ। ಏವಂ ಸಮೋಧಾನಟ್ಠೇನ ಅಧಿಗಮನಟ್ಠೇನ ಪಟಿಲಾಭಟ್ಠೇನ ಪಟಿವೇಧಟ್ಠೇನ ಸಚ್ಛಿಕಿರಿಯಟ್ಠೇನ ಫಸ್ಸನಟ್ಠೇನ ಅಭಿಸಮಯಟ್ಠೇನ ತಯೋ ವಿಮೋಕ್ಖಾ ಏಕಕ್ಖಣೇ ಹೋನ್ತಿ।>
      text <ಅನತ್ತತೋ ಮನಸಿಕರೋನ್ತೋ ಅಭಿನಿವೇಸಾ ಮುಚ್ಚತೀತಿ ಸುಞ್ಞತೋ ವಿಮೋಕ್ಖೋ। ಯೇನ ಸುಞ್ಞೋ। ತೇನ ನಿಮಿತ್ತೇನ ಅನಿಮಿತ್ತೋತಿ ಅನಿಮಿತ್ತೋ ವಿಮೋಕ್ಖೋ। ಯೇನ ನಿಮಿತ್ತೇನ ಅನಿಮಿತ್ತೋ। ತತ್ಥ ನ ಪಣಿದಹತೀತಿ ಅಪ್ಪಣಿಹಿತೋ ವಿಮೋಕ್ಖೋ। ಯತ್ಥ ನ ಪಣಿದಹತಿ। ತೇನ ಸುಞ್ಞೋತಿ ಸುಞ್ಞತೋ ವಿಮೋಕ್ಖೋ। ಏವಂ ಸಮೋಧಾನಟ್ಠೇನ ಅಧಿಗಮನಟ್ಠೇನ ಪಟಿಲಾಭಟ್ಠೇನ ಪಟಿವೇಧಟ್ಠೇನ ಸಚ್ಛಿಕಿರಿಯಟ್ಠೇನ ಫಸ್ಸನಟ್ಠೇನ ಅಭಿಸಮಯಟ್ಠೇನ ತಯೋ ವಿಮೋಕ್ಖಾ ಏಕಕ್ಖಣೇ ಹೋನ್ತಿ। ಇಮೇಹಿ ಸತ್ತಹಾಕಾರೇಹಿ ತಯೋ ವಿಮೋಕ್ಖಾ ಏಕಕ್ಖಣೇ ಹೋನ್ತಿ।>
      text <೨೨೯>, <ಅತ್ಥಿ ವಿಮೋಕ್ಖೋ। ಅತ್ಥಿ ಮುಖಂ। ಅತ್ಥಿ ವಿಮೋಕ್ಖಮುಖಂ। ಅತ್ಥಿ ವಿಮೋಕ್ಖಪಚ್ಚನೀಕಂ। ಅತ್ಥಿ ವಿಮೋಕ್ಖಾನುಲೋಮಂ। ಅತ್ಥಿ ವಿಮೋಕ್ಖವಿವಟ್ಟೋ। ಅತ್ಥಿ ವಿಮೋಕ್ಖಭಾವನಾ। ಅತ್ಥಿ ವಿಮೋಕ್ಖಪ್ಪಟಿಪ್ಪಸ್ಸದ್ಧಿ।>
      text <ಕತಮೋ ವಿಮೋಕ್ಖೋ॥ ಸುಞ್ಞತೋ ವಿಮೋಕ್ಖೋ। ಅನಿಮಿತ್ತೋ ವಿಮೋಕ್ಖೋ। ಅಪ್ಪಣಿಹಿತೋ ವಿಮೋಕ್ಖೋ। ಕತಮೋ ಸುಞ್ಞತೋ ವಿಮೋಕ್ಖೋ॥ ಅನಿಚ್ಚಾನುಪಸ್ಸನಾಞಾಣಂ ನಿಚ್ಚತೋ ಅಭಿನಿವೇಸಾ ಮುಚ್ಚತೀತಿ ಸುಞ್ಞತೋ ವಿಮೋಕ್ಖೋ। ದುಕ್ಖಾನುಪಸ್ಸನಾಞಾಣಂ ಸುಖತೋ ಅಭಿನಿವೇಸಾ ಮುಚ್ಚತೀತಿ ಸುಞ್ಞತೋ ವಿಮೋಕ್ಖೋ। ಅನತ್ತಾನುಪಸ್ಸನಾಞಾಣಂ ಅತ್ತತೋ ಅಭಿನಿವೇಸಾ ಮುಚ್ಚತೀತಿ ಸುಞ್ಞತೋ ವಿಮೋಕ್ಖೋ। ನಿಬ್ಬಿದಾನುಪಸ್ಸನಾಞಾಣಂ ನನ್ದಿಯಾ ಅಭಿನಿವೇಸಾ ಮುಚ್ಚತೀತಿ ಸುಞ್ಞತೋ ವಿಮೋಕ್ಖೋ। ವಿರಾಗಾನುಪಸ್ಸನಾಞಾಣಂ ರಾಗತೋ ಅಭಿನಿವೇಸಾ ಮುಚ್ಚತೀತಿ ಸುಞ್ಞತೋ ವಿಮೋಕ್ಖೋ। ನಿರೋಧಾನುಪಸ್ಸನಾಞಾಣಂ ಸಮುದಯತೋ ಅಭಿನಿವೇಸಾ ಮುಚ್ಚತೀತಿ ಸುಞ್ಞತೋ ವಿಮೋಕ್ಖೋ। ಪಟಿನಿಸ್ಸಗ್ಗಾನುಪಸ್ಸನಾಞಾಣಂ ಆದಾನತೋ ಅಭಿನಿವೇಸಾ ಮುಚ್ಚತೀತಿ ಸುಞ್ಞತೋ ವಿಮೋಕ್ಖೋ। ಅನಿಮಿತ್ತಾನುಪಸ್ಸನಾಞಾಣಂ ನಿಮಿತ್ತತೋ ಅಭಿನಿವೇಸಾ ಮುಚ್ಚತೀತಿ ಸುಞ್ಞತೋ ವಿಮೋಕ್ಖೋ। ಅಪ್ಪಣಿಹಿತಾನುಪಸ್ಸನಾಞಾಣಂ ಪಣಿಧಿಯಾ ಅಭಿನಿವೇಸಾ ಮುಚ್ಚತೀತಿ ಸುಞ್ಞತೋ ವಿಮೋಕ್ಖೋ। ಸುಞ್ಞತಾನುಪಸ್ಸನಾಞಾಣಂ ಸಬ್ಬಾಭಿನಿವೇಸೇಹಿ ಮುಚ್ಚತೀತಿ ಸುಞ್ಞತೋ ವಿಮೋಕ್ಖೋ।>
      text <ರೂಪೇ ಅನಿಚ್ಚಾನುಪಸ್ಸನಾಞಾಣಂ ನಿಚ್ಚತೋ ಅಭಿನಿವೇಸಾ ಮುಚ್ಚತೀತಿ ಸುಞ್ಞತೋ ವಿಮೋಕ್ಖೋ…ಪೇ॰… ರೂಪೇ ಸುಞ್ಞತಾನುಪಸ್ಸನಾಞಾಣಂ ಸಬ್ಬಾಭಿನಿವೇಸೇಹಿ ಮುಚ್ಚತೀತಿ ಸುಞ್ಞತೋ ವಿಮೋಕ್ಖೋ। ವೇದನಾಯ…ಪೇ॰… ಸಞ್ಞಾಯ… ಸಙ್ಖಾರೇಸು… ವಿಞ್ಞಾಣೇ… ಚಕ್ಖುಸ್ಮಿಂ…ಪೇ॰… ಜರಾಮರಣೇ ಅನಿಚ್ಚಾನುಪಸ್ಸನಾಞಾಣಂ ನಿಚ್ಚತೋ ಅಭಿನಿವೇಸಾ ಮುಚ್ಚತೀತಿ ಸುಞ್ಞತೋ ವಿಮೋಕ್ಖೋ…ಪೇ॰… ಜರಾಮರಣೇ ಸುಞ್ಞತಾನುಪಸ್ಸನಾಞಾಣಂ ಸಬ್ಬಾಭಿನಿವೇಸೇಹಿ ಮುಚ್ಚತೀತಿ ಸುಞ್ಞತೋ ವಿಮೋಕ್ಖೋ। ಅಯಂ ಸುಞ್ಞತೋ ವಿಮೋಕ್ಖೋ।>
      text <ಕತಮೋ ಅನಿಮಿತ್ತೋ ವಿಮೋಕ್ಖೋ॥ ಅನಿಚ್ಚಾನುಪಸ್ಸನಾಞಾಣಂ ನಿಚ್ಚತೋ ನಿಮಿತ್ತಾ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ। ದುಕ್ಖಾನುಪಸ್ಸನಾಞಾಣಂ ಸುಖತೋ ನಿಮಿತ್ತಾ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ। ಅನತ್ತಾನುಪಸ್ಸನಾಞಾಣಂ ಅತ್ತತೋ ನಿಮಿತ್ತಾ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ। ನಿಬ್ಬಿದಾನುಪಸ್ಸನಾಞಾಣಂ ನನ್ದಿಯಾ ನಿಮಿತ್ತಾ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ। ವಿರಾಗಾನುಪಸ್ಸನಾಞಾಣಂ ರಾಗತೋ ನಿಮಿತ್ತಾ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ। ನಿರೋಧಾನುಪಸ್ಸನಾಞಾಣಂ ಸಮುದಯತೋ ನಿಮಿತ್ತಾ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ। ಪಟಿನಿಸ್ಸಗ್ಗಾನುಪಸ್ಸನಾಞಾಣಂ ಆದಾನತೋ ನಿಮಿತ್ತಾ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ। ಅನಿಮಿತ್ತಾನುಪಸ್ಸನಾಞಾಣಂ ಸಬ್ಬನಿಮಿತ್ತೇಹಿ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ। ಅಪ್ಪಣಿಹಿತಾನುಪಸ್ಸನಾಞಾಣಂ ಪಣಿಧಿಯಾ ನಿಮಿತ್ತಾ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ। ಸುಞ್ಞತಾನುಪಸ್ಸನಾಞಾಣಂ ಅಭಿನಿವೇಸತೋ ನಿಮಿತ್ತಾ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ।>
      text <ರೂಪೇ ಅನಿಚ್ಚಾನುಪಸ್ಸನಾಞಾಣಂ ನಿಚ್ಚತೋ ನಿಮಿತ್ತಾ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ …ಪೇ॰… ರೂಪೇ ಅನಿಮಿತ್ತಾನುಪಸ್ಸನಾಞಾಣಂ ಸಬ್ಬನಿಮಿತ್ತೇಹಿ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ। ರೂಪೇ ಅಪ್ಪಣಿಹಿತಾನುಪಸ್ಸನಾಞಾಣಂ ಪಣಿಧಿಯಾ ನಿಮಿತ್ತಾ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ। ರೂಪೇ ಸುಞ್ಞತಾನುಪಸ್ಸನಾಞಾಣಂ ಅಭಿನಿವೇಸತೋ ನಿಮಿತ್ತಾ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ। ವೇದನಾಯ…ಪೇ॰… ಸಞ್ಞಾಯ… ಸಙ್ಖಾರೇಸು… ವಿಞ್ಞಾಣೇ… ಚಕ್ಖುಸ್ಮಿಂ…ಪೇ॰… ಜರಾಮರಣೇ ಅನಿಚ್ಚಾನುಪಸ್ಸನಾಞಾಣಂ ನಿಚ್ಚತೋ ನಿಮಿತ್ತಾ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ…ಪೇ॰… ಜರಾಮರಣೇ ಅನಿಚ್ಚಾನುಪಸ್ಸನಾಞಾಣಂ ಸಬ್ಬನಿಮಿತ್ತೇಹಿ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ। ಜರಾಮರಣೇ ಅಪ್ಪಣಿಹಿತಾನುಪಸ್ಸನಾಞಾಣಂ ಪಣಿಧಿಯಾ ನಿಮಿತ್ತಾ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ। ಜರಾಮರಣೇ ಸುಞ್ಞತಾನುಪಸ್ಸನಾಞಾಣಂ ಅಭಿನಿವೇಸತೋ ನಿಮಿತ್ತಾ ಮುಚ್ಚತೀತಿ ಅನಿಮಿತ್ತೋ ವಿಮೋಕ್ಖೋ। ಅಯಂ ಅನಿಮಿತ್ತೋ ವಿಮೋಕ್ಖೋ।>
      text <ಕತಮೋ ಅಪ್ಪಣಿಹಿತೋ ವಿಮೋಕ್ಖೋ॥ ಅನಿಚ್ಚಾನುಪಸ್ಸನಾಞಾಣಂ ನಿಚ್ಚತೋ ಪಣಿಧಿಯಾ ಮುಚ್ಚತೀತಿ ಅಪ್ಪಣಿಹಿತೋ ವಿಮೋಕ್ಖೋ। ದುಕ್ಖಾನುಪಸ್ಸನಾಞಾಣಂ ಸುಖತೋ ಪಣಿಧಿಯಾ ಮುಚ್ಚತೀತಿ ಅಪ್ಪಣಿಹಿತೋ ವಿಮೋಕ್ಖೋ। ಅನತ್ತಾನುಪಸ್ಸನಾಞಾಣಂ ಅತ್ತತೋ ಪಣಿಧಿಯಾ ಮುಚ್ಚತೀತಿ ಅಪ್ಪಣಿಹಿತೋ ವಿಮೋಕ್ಖೋ। ನಿಬ್ಬಿದಾನುಪಸ್ಸನಾಞಾಣಂ ನನ್ದಿಯಾ ಪಣಿಧಿಯಾ ಮುಚ್ಚತೀತಿ ಅಪ್ಪಣಿಹಿತೋ ವಿಮೋಕ್ಖೋ। ವಿರಾಗಾನುಪಸ್ಸನಾಞಾಣಂ ರಾಗತೋ ಪಣಿಧಿಯಾ ಮುಚ್ಚತೀತಿ ಅಪ್ಪಣಿಹಿತೋ ವಿಮೋಕ್ಖೋ। ನಿರೋಧಾನುಪಸ್ಸನಾಞಾಣಂ ಸಮುದಯತೋ ಪಣಿಧಿಯಾ ಮುಚ್ಚತೀತಿ ಅಪ್ಪಣಿಹಿತೋ ವಿಮೋಕ್ಖೋ। ಪಟಿನಿಸ್ಸಗ್ಗಾನುಪಸ್ಸನಾಞಾಣಂ ಆದಾನತೋ ಪಣಿಧಿಯಾ ಮುಚ್ಚತೀತಿ ಅಪ್ಪಣಿಹಿತೋ ವಿಮೋಕ್ಖೋ। ಅನಿಮಿತ್ತಾನುಪಸ್ಸನಾಞಾಣಂ ನಿಮಿತ್ತತೋ ಪಣಿಧಿಯಾ ಮುಚ್ಚತೀತಿ ಅಪ್ಪಣಿಹಿತೋ ವಿಮೋಕ್ಖೋ। ಅಪ್ಪಣಿಹಿತಾನುಪಸ್ಸನಾಞಾಣಂ ಸಬ್ಬಪಣಿಧೀಹಿ ಮುಚ್ಚತೀತಿ ಅಪ್ಪಣಿಹಿತೋ ವಿಮೋಕ್ಖೋ। ಸುಞ್ಞತಾನುಪಸ್ಸನಾಞಾಣಂ ಅಭಿನಿವೇಸತೋ ಪಣಿಧಿಯಾ ಮುಚ್ಚತೀತಿ ಅಪ್ಪಣಿಹಿತೋ ವಿಮೋಕ್ಖೋ।>
      text <ರೂಪೇ ಅನಿಚ್ಚಾನುಪಸ್ಸನಾಞಾಣಂ ನಿಚ್ಚತೋ ಪಣಿಧಿಯಾ ಮುಚ್ಚತೀತಿ ಅಪ್ಪಣಿಹಿತೋ ವಿಮೋಕ್ಖೋ…ಪೇ॰… ರೂಪೇ ಅಪ್ಪಣಿಹಿತಾನುಪಸ್ಸನಾಞಾಣಂ ಸಬ್ಬಪಣಿಧೀಹಿ ಮುಚ್ಚತೀತಿ ಅಪ್ಪಣಿಹಿತೋ ವಿಮೋಕ್ಖೋ। ರೂಪೇ ಸುಞ್ಞತಾನುಪಸ್ಸನಾಞಾಣಂ ಅಭಿನಿವೇಸತೋ ಪಣಿಧಿಯಾ ಮುಚ್ಚತೀತಿ ಅಪ್ಪಣಿಹಿತೋ ವಿಮೋಕ್ಖೋ। ವೇದನಾಯ…ಪೇ॰… ಸಞ್ಞಾಯ… ಸಙ್ಖಾರೇಸು… ವಿಞ್ಞಾಣೇ… ಚಕ್ಖುಸ್ಮಿಂ…ಪೇ॰… ಜರಾಮರಣೇ ಅನಿಚ್ಚಾನುಪಸ್ಸನಾಞಾಣಂ ನಿಚ್ಚತೋ ಪಣಿಧಿಯಾ ಮುಚ್ಚತೀತಿ ಅಪ್ಪಣಿಹಿತೋ ವಿಮೋಕ್ಖೋ…ಪೇ॰… ಜರಾಮರಣೇ ಅಪ್ಪಣಿಹಿತಾನುಪಸ್ಸನಾಞಾಣಂ ಸಬ್ಬಪಣಿಧೀಹಿ ಮುಚ್ಚತೀತಿ ಅಪ್ಪಣಿಹಿತೋ ವಿಮೋಕ್ಖೋ। ಜರಾಮರಣೇ ಸುಞ್ಞತಾನುಪಸ್ಸನಾಞಾಣಂ ಅಭಿನಿವೇಸತೋ ಪಣಿಧಿಯಾ ಮುಚ್ಚತೀತಿ ಅಪ್ಪಣಿಹಿತೋ ವಿಮೋಕ್ಖೋ। ಅಯಂ ಅಪ್ಪಣಿಹಿತೋ ವಿಮೋಕ್ಖೋ। ಅಯಂ ವಿಮೋಕ್ಖೋ।>
      text <೨೩೦>, <ಕತಮಂ ಮುಖಂ॥ ಯೇ ತತ್ಥ ಜಾತಾ ಅನವಜ್ಜಾ ಕುಸಲಾ ಬೋಧಿಪಕ್ಖಿಯಾಧಮ್ಮಾ। ಇದಂ ಮುಖಂ।>
      text <ಕತಮಂ ವಿಮೋಕ್ಖಮುಖಂ॥ ಯಂ ತೇಸಂ ಧಮ್ಮಾನಂ ಆರಮ್ಮಣಂ ನಿರೋಧೋ ನಿಬ್ಬಾನಂ। ಇದಂ ವಿಮೋಕ್ಖಮುಖಂ। ವಿಮೋಕ್ಖಞ್ಚ ಮುಖಞ್ಚ ವಿಮೋಕ್ಖಮುಖಂ। ಇದಂ ವಿಮೋಕ್ಖಮುಖಂ।>
      text <ಕತಮಂ ವಿಮೋಕ್ಖಪಚ್ಚನೀಕಂ॥ ತೀಣಿ ಅಕುಸಲಮೂಲಾನಿ ವಿಮೋಕ್ಖಪಚ್ಚನೀಕಾನಿ। ತೀಣಿ ದುಚ್ಚರಿತಾನಿ ವಿಮೋಕ್ಖಪಚ್ಚನೀಕಾನಿ। ಸಬ್ಬೇಪಿ ಅಕುಸಲಾ ಧಮ್ಮಾ ವಿಮೋಕ್ಖಪಚ್ಚನೀಕಾ। ಇದಂ ವಿಮೋಕ್ಖಪಚ್ಚನೀಕಂ।>
      text <ಕತಮಂ ವಿಮೋಕ್ಖಾನುಲೋಮಂ॥ ತೀಣಿ ಕುಸಲಮೂಲಾನಿ ವಿಮೋಕ್ಖಾನುಲೋಮಾನಿ। ತೀಣಿ ಸುಚರಿತಾನಿ ವಿಮೋಕ್ಖಾನುಲೋಮಾನಿ। ಸಬ್ಬೇಪಿ ಕುಸಲಾ ಧಮ್ಮಾ ವಿಮೋಕ್ಖಾನುಲೋಮಾ। ಇದಂ ವಿಮೋಕ್ಖಾನುಲೋಮಂ।>
      text <ಕತಮೋ ವಿಮೋಕ್ಖವಿವಟ್ಟೋ॥ ಸಞ್ಞಾವಿವಟ್ಟೋ। ಚೇತೋವಿವಟ್ಟೋ। ಚಿತ್ತವಿವಟ್ಟೋ। ಞಾಣವಿವಟ್ಟೋ। ವಿಮೋಕ್ಖವಿವಟ್ಟೋ। ಸಚ್ಚವಿವಟ್ಟೋ। ಸಞ್ಜಾನನ್ತೋ ವಿವಟ್ಟತೀತಿ ಸಞ್ಞಾವಿವಟ್ಟೋ। ಚೇತಯನ್ತೋ ವಿವಟ್ಟತೀತಿ ಚೇತೋವಿವಟ್ಟೋ। ವಿಜಾನನ್ತೋ ವಿವಟ್ಟತೀತಿ ಚಿತ್ತವಿವಟ್ಟೋ। ಞಾಣಂ ಕರೋನ್ತೋ ವಿವಟ್ಟತೀತಿ ಞಾಣವಿವಟ್ಟೋ। ವೋಸಜ್ಜನ್ತೋ ವಿವಟ್ಟತೀತಿ ವಿಮೋಕ್ಖವಿವಟ್ಟೋ। ತಥಟ್ಠೇನ ವಿವಟ್ಟತೀತಿ ಸಚ್ಚವಿವಟ್ಟೋ।>
      text <ಯತ್ಥ ಸಞ್ಞಾವಿವಟ್ಟೋ ತತ್ಥ ಚೇತೋವಿವಟ್ಟೋ। ಯತ್ಥ ಚೇತೋವಿವಟ್ಟೋ ತತ್ಥ ಸಞ್ಞಾವಿವಟ್ಟೋ। ಯತ್ಥ ಸಞ್ಞಾವಿವಟ್ಟೋ ಚೇತೋವಿವಟ್ಟೋ ತತ್ಥ ಚಿತ್ತವಿವಟ್ಟೋ। ಯತ್ಥ ಚಿತ್ತವಿವಟ್ಟೋ ತತ್ಥ ಸಞ್ಞಾವಿವಟ್ಟೋ ಚೇತೋವಿವಟ್ಟೋ। ಯತ್ಥ ಸಞ್ಞಾವಿವಟ್ಟೋ ಚೇತೋವಿವಟ್ಟೋ ಚಿತ್ತವಿವಟ್ಟೋ ತತ್ಥ ಞಾಣವಿವಟ್ಟೋ। ಯತ್ಥ ಞಾಣವಿವಟ್ಟೋ ತತ್ಥ ಸಞ್ಞಾವಿವಟ್ಟೋ ಚೇತೋವಿವಟ್ಟೋ ಚಿತ್ತವಿವಟ್ಟೋ। ಯತ್ಥ ಸಞ್ಞಾವಿವಟ್ಟೋ ಚೇತೋವಿವಟ್ಟೋ ಚಿತ್ತವಿವಟ್ಟೋ ಞಾಣವಿವಟ್ಟೋ ತತ್ಥ ವಿಮೋಕ್ಖವಿವಟ್ಟೋ। ಯತ್ಥ ವಿಮೋಕ್ಖವಿವಟ್ಟೋ ತತ್ಥ ಸಞ್ಞಾವಿವಟ್ಟೋ ಚೇತೋವಿವಟ್ಟೋ ಚಿತ್ತವಿವಟ್ಟೋ ಞಾಣವಿವಟ್ಟೋ। ಯತ್ಥ ಸಞ್ಞಾವಿವಟ್ಟೋ ಚೇತೋವಿವಟ್ಟೋ ಚಿತ್ತವಿವಟ್ಟೋ ಞಾಣವಿವಟ್ಟೋ ವಿಮೋಕ್ಖವಿವಟ್ಟೋ ತತ್ಥ ಸಚ್ಚವಿವಟ್ಟೋ। ಯತ್ಥ ಸಚ್ಚವಿವಟ್ಟೋ ತತ್ಥ ಸಞ್ಞಾವಿವಟ್ಟೋ ಚೇತೋವಿವಟ್ಟೋ ಚಿತ್ತವಿವಟ್ಟೋ ಞಾಣವಿವಟ್ಟೋ ವಿಮೋಕ್ಖವಿವಟ್ಟೋ। ಅಯಂ ವಿಮೋಕ್ಖವಿವಟ್ಟೋ।>
      text <ಕತಮಾ ವಿಮೋಕ್ಖಭಾವನಾ॥ ಪಠಮಸ್ಸ ಝಾನಸ್ಸ ಆಸೇವನಾ ಭಾವನಾ ಬಹುಲೀಕಮ್ಮಂ। ದುತಿಯಸ್ಸ ಝಾನಸ್ಸ ಆಸೇವನಾ ಭಾವನಾ ಬಹುಲೀಕಮ್ಮಂ। ತತಿಯಸ್ಸ ಝಾನಸ್ಸ ಆಸೇವನಾ ಭಾವನಾ ಬಹುಲೀಕಮ್ಮಂ। ಚತುತ್ಥಸ್ಸ ಝಾನಸ್ಸ ಆಸೇವನಾ ಭಾವನಾ ಬಹುಲೀಕಮ್ಮಂ। ಆಕಾಸಾನಞ್ಚಾಯತನಸಮಾಪತ್ತಿಯಾ ಆಸೇವನಾ ಭಾವನಾ ಬಹುಲೀಕಮ್ಮಂ। ವಿಞ್ಞಾಣಞ್ಚಾಯತನಸಮಾಪತ್ತಿಯಾ…ಪೇ॰… ಆಕಿಞ್ಚಞ್ಞಾಯತನಸಮಾಪತ್ತಿಯಾ… ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಯಾ ಆಸೇವನಾ ಭಾವನಾ ಬಹುಲೀಕಮ್ಮಂ। ಸೋತಾಪತ್ತಿಮಗ್ಗಸ್ಸ ಆಸೇವನಾ ಭಾವನಾ ಬಹುಲೀಕಮ್ಮಂ। ಸಕದಾಗಾಮಿಮಗ್ಗಸ್ಸ ಆಸೇವನಾ ಭಾವನಾ ಬಹುಲೀಕಮ್ಮಂ। ಅನಾಗಾಮಿಮಗ್ಗಸ್ಸ ಆಸೇವನಾ ಭಾವನಾ ಬಹುಲೀಕಮ್ಮಂ। ಅರಹತ್ತಮಗ್ಗಸ್ಸ ಆಸೇವನಾ ಭಾವನಾ ಬಹುಲೀಕಮ್ಮಂ। ಅಯಂ ವಿಮೋಕ್ಖಭಾವನಾ।>
      text <ಕತಮಾ ವಿಮೋಕ್ಖಪ್ಪಟಿಪ್ಪಸ್ಸದ್ಧಿ॥ ಪಠಮಸ್ಸ ಝಾನಸ್ಸ ಪಟಿಲಾಭೋ ವಾ ವಿಪಾಕೋ ವಾ। ದುತಿಯಸ್ಸ ಝಾನಸ್ಸ ಪಟಿಲಾಭೋ ವಾ ವಿಪಾಕೋ ವಾ। ತತಿಯಸ್ಸ ಝಾನಸ್ಸ…ಪೇ॰… ಚತುತ್ಥಸ್ಸ ಝಾನಸ್ಸ… ಆಕಾಸಾನಞ್ಚಾಯತನಸಮಾಪತ್ತಿಯಾ… ವಿಞ್ಞಾಣಞ್ಚಾಯತನಸಮಾಪತ್ತಿಯಾ… ಆಕಿಞ್ಚಞ್ಞಾಯತನಸಮಾಪತ್ತಿಯಾ… ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಯಾ ಪಟಿಲಾಭೋ ವಾ ವಿಪಾಕೋ ವಾ। ಸೋತಾಪತ್ತಿಮಗ್ಗಸ್ಸ ಸೋತಾಪತ್ತಿಫಲಂ। ಸಕದಾಗಾಮಿಮಗ್ಗಸ್ಸ ಸಕದಾಗಾಮಿಫಲಂ। ಅನಾಗಾಮಿಮಗ್ಗಸ್ಸ ಅನಾಗಾಮಿಫಲಂ। ಅರಹತ್ತಮಗ್ಗಸ್ಸ ಅರಹತ್ತಫಲಂ। ಅಯಂ ವಿಮೋಕ್ಖಪ್ಪಟಿಪ್ಪಸ್ಸದ್ಧೀತಿ।>
      stand <ತತಿಯಭಾಣವಾರೋ।>
      stand <ವಿಮೋಕ್ಖಕಥಾ ನಿಟ್ಠಿತಾ।>
  text <೬॥ ಗತಿಕಥಾ>
    text <೨೩೧>, <ಗತಿಸಮ್ಪತ್ತಿಯಾ ಞಾಣಸಮ್ಪಯುತ್ತೇ ಕತಿನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ॥ ಖತ್ತಿಯಮಹಾಸಾಲಾನಂ ಬ್ರಾಹ್ಮಣಮಹಾಸಾಲಾನಂ ಗಹಪತಿಮಹಾಸಾಲಾನಂ ಕಾಮಾವಚರಾನಂ ದೇವಾನಂ ಞಾಣಸಮ್ಪಯುತ್ತೇ ಕತಿನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ॥ ರೂಪಾವಚರಾನಂ ದೇವಾನಂ ಕತಿನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ॥ ಅರೂಪಾವಚರಾನಂ ದೇವಾನಂ ಕತಿನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ॥>
    text <ಗತಿಸಮ್ಪತ್ತಿಯಾ ಞಾಣಸಮ್ಪಯುತ್ತೇ ಅಟ್ಠನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ। ಖತ್ತಿಯಮಹಾಸಾಲಾನಂ ಬ್ರಾಹ್ಮಣಮಹಾಸಾಲಾನಂ ಗಹಪತಿಮಹಾಸಾಲಾನಂ ಕಾಮಾವಚರಾನಂ ದೇವಾನಂ ಞಾಣಸಮ್ಪಯುತ್ತೇ ಅಟ್ಠನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ। ರೂಪಾವಚರಾನಂ ದೇವಾನಂ ಅಟ್ಠನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ। ಅರೂಪಾವಚರಾನಂ ದೇವಾನಂ ಅಟ್ಠನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ।>
    text <೨೩೨>, <ಗತಿಸಮ್ಪತ್ತಿಯಾ ಞಾಣಸಮ್ಪಯುತ್ತೇ ಕತಮೇಸಂ ಅಟ್ಠನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ॥ ಕುಸಲಕಮ್ಮಸ್ಸ ಜವನಕ್ಖಣೇ ತಯೋ ಹೇತೂ ಕುಸಲಾ। ತಸ್ಮಿಂ ಖಣೇ ಜಾತಚೇತನಾಯ ಸಹಜಾತಪಚ್ಚಯಾ ಹೋನ್ತಿ। ತೇನ ವುಚ್ಚತಿ ಕುಸಲಮೂಲಪಚ್ಚಯಾಪಿ ಸಙ್ಖಾರಾ। ನಿಕನ್ತಿಕ್ಖಣೇ ದ್ವೇ ಹೇತೂ ಅಕುಸಲಾ। ತಸ್ಮಿಂ ಖಣೇ ಜಾತಚೇತನಾಯ ಸಹಜಾತಪಚ್ಚಯಾ ಹೋನ್ತಿ। ತೇನ ವುಚ್ಚತಿ ಅಕುಸಲಮೂಲಪಚ್ಚಯಾಪಿ ಸಙ್ಖಾರಾ। ಪಟಿಸನ್ಧಿಕ್ಖಣೇ ತಯೋ ಹೇತೂ ಅಬ್ಯಾಕತಾ। ತಸ್ಮಿಂ ಖಣೇ ಜಾತಚೇತನಾಯ ಸಹಜಾತಪಚ್ಚಯಾ ಹೋನ್ತಿ। ತೇನ ವುಚ್ಚತಿ ನಾಮರೂಪಪಚ್ಚಯಾಪಿ ವಿಞ್ಞಾಣಂ। ವಿಞ್ಞಾಣಪಚ್ಚಯಾಪಿ ನಾಮರೂಪಂ।>
    text <ಪಟಿಸನ್ಧಿಕ್ಖಣೇ ಪಞ್ಚಕ್ಖನ್ಧಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ವಿಪ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಚತ್ತಾರೋ ಮಹಾಭೂತಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ತಯೋ ಜೀವಿತಸಙ್ಖಾರಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ವಿಪ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ನಾಮಞ್ಚ ರೂಪಞ್ಚ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ವಿಪ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಇಮೇ ಚುದ್ದಸ ಧಮ್ಮಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ವಿಪ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಚತ್ತಾರೋ ಖನ್ಧಾ ಅರೂಪಿನೋ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಪಞ್ಚಿನ್ದ್ರಿಯಾನಿ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ತಯೋ ಹೇತೂ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ನಾಮಞ್ಚ ವಿಞ್ಞಾಣಞ್ಚ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಇಮೇ ಚುದ್ದಸ ಧಮ್ಮಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಇಮೇ ಅಟ್ಠವೀಸತಿ ಧಮ್ಮಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ವಿಪ್ಪಯುತ್ತಪಚ್ಚಯಾ ಹೋನ್ತಿ। ಗತಿಸಮ್ಪತ್ತಿಯಾ ಞಾಣಸಮ್ಪಯುತ್ತೇ ಇಮೇಸಂ ಅಟ್ಠನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ।>
    text <ಖತ್ತಿಯಮಹಾಸಾಲಾನಂ ಬ್ರಾಹ್ಮಣಮಹಾಸಾಲಾನಂ ಗಹಪತಿಮಹಾಸಾಲಾನಂ ಕಾಮಾವಚರಾನಂ ದೇವಾನಂ ಞಾಣಸಮ್ಪಯುತ್ತೇ ಕತಮೇಸಂ ಅಟ್ಠನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ॥ ಕುಸಲಕಮ್ಮಸ್ಸ ಜವನಕ್ಖಣೇ ತಯೋ ಹೇತೂ ಕುಸಲಾ। ತಸ್ಮಿಂ ಖಣೇ ಜಾತಚೇತನಾಯ ಸಹಜಾತಪಚ್ಚಯಾ ಹೋನ್ತಿ। ತೇನ ವುಚ್ಚತಿ ಕುಸಲಮೂಲಪಚ್ಚಯಾಪಿ ಸಙ್ಖಾರಾ। ನಿಕನ್ತಿಕ್ಖಣೇ ದ್ವೇ ಹೇತೂ ಅಕುಸಲಾ। ತಸ್ಮಿಂ ಖಣೇ ಜಾತಚೇತನಾಯ ಸಹಜಾತಪಚ್ಚಯಾ ಹೋನ್ತಿ। ತೇನ ವುಚ್ಚತಿ ಅಕುಸಲಮೂಲಪಚ್ಚಯಾಪಿ ಸಙ್ಖಾರಾ। ಪಟಿಸನ್ಧಿಕ್ಖಣೇ ತಯೋ ಹೇತೂ ಅಬ್ಯಾಕತಾ। ತಸ್ಮಿಂ ಖಣೇ ಜಾತಚೇತನಾಯ ಸಹಜಾತಪಚ್ಚಯಾ ಹೋನ್ತಿ। ತೇನ ವುಚ್ಚತಿ ನಾಮರೂಪಪಚ್ಚಯಾಪಿ ವಿಞ್ಞಾಣಂ। ವಿಞ್ಞಾಣಪಚ್ಚಯಾಪಿ ನಾಮರೂಪಂ।>
    text <ಪಟಿಸನ್ಧಿಕ್ಖಣೇ ಪಞ್ಚಕ್ಖನ್ಧಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ವಿಪ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಚತ್ತಾರೋ ಮಹಾಭೂತಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ತಯೋ ಜೀವಿತಸಙ್ಖಾರಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ವಿಪ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ನಾಮಞ್ಚ ರೂಪಞ್ಚ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ವಿಪ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಇಮೇ ಚುದ್ದಸ ಧಮ್ಮಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ವಿಪ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಚತ್ತಾರೋ ಖನ್ಧಾ ಅರೂಪಿನೋ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಪಞ್ಚಿನ್ದ್ರಿಯಾನಿ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ತಯೋ ಹೇತೂ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ನಾಮಞ್ಚ ವಿಞ್ಞಾಣಞ್ಚ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಇಮೇ ಚುದ್ದಸ ಧಮ್ಮಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಇಮೇ ಅಟ್ಠವೀಸತಿ ಧಮ್ಮಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ವಿಪ್ಪಯುತ್ತಪಚ್ಚಯಾ ಹೋನ್ತಿ। ಖತ್ತಿಯಮಹಾಸಾಲಾನಂ ಬ್ರಾಹ್ಮಣಮಹಾಸಾಲಾನಂ ಗಹಪತಿಮಹಾಸಾಲಾನಂ ಕಾಮಾವಚರಾನಂ ದೇವಾನಂ ಞಾಣಸಮ್ಪಯುತ್ತೇ ಇಮೇಸಂ ಅಟ್ಠನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ।>
    text <ರೂಪಾವಚರಾನಂ ದೇವಾನಂ ಕತಮೇಸಂ ಅಟ್ಠನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ॥ ಕುಸಲಕಮ್ಮಸ್ಸ ಜವನಕ್ಖಣೇ ತಯೋ ಹೇತೂ ಕುಸಲಾ…ಪೇ॰… ರೂಪಾವಚರಾನಂ ದೇವಾನಂ ಇಮೇಸಂ ಅಟ್ಠನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ।>
    text <ಅರೂಪಾವಚರಾನಂ ದೇವಾನಂ ಕತಮೇಸಂ ಅಟ್ಠನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ॥ ಕುಸಲಕಮ್ಮಸ್ಸ ಜವನಕ್ಖಣೇ ತಯೋ ಹೇತೂ ಕುಸಲಾ। ತಸ್ಮಿಂ ಖಣೇ ಜಾತಚೇತನಾಯ ಸಹಜಾತಪಚ್ಚಯಾ ಹೋನ್ತಿ। ತೇನ ವುಚ್ಚತಿ ಕುಸಲಮೂಲಪಚ್ಚಯಾಪಿ ಸಙ್ಖಾರಾ। ನಿಕನ್ತಿಕ್ಖಣೇ ದ್ವೇ ಹೇತೂ ಅಕುಸಲಾ। ತಸ್ಮಿಂ ಖಣೇ ಜಾತಚೇತನಾಯ ಸಹಜಾತಪಚ್ಚಯಾ ಹೋನ್ತಿ। ತೇನ ವುಚ್ಚತಿ ಅಕುಸಲಮೂಲಪಚ್ಚಯಾಪಿ ಸಙ್ಖಾರಾ। ಪಟಿಸನ್ಧಿಕ್ಖಣೇ ತಯೋ ಹೇತೂ ಅಬ್ಯಾಕತಾ। ತಸ್ಮಿಂ ಖಣೇ ಜಾತಚೇತನಾಯ ಸಹಜಾತಪಚ್ಚಯಾ ಹೋನ್ತಿ। ತೇನ ವುಚ್ಚತಿ ನಾಮಪಚ್ಚಯಾಪಿ ವಿಞ್ಞಾಣಂ ವಿಞ್ಞಾಣಪಚ್ಚಯಾಪಿ ನಾಮಂ।>
    text <ಪಟಿಸನ್ಧಿಕ್ಖಣೇ ಚತ್ತಾರೋ ಖನ್ಧಾ ಅರೂಪಿನೋ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಪಞ್ಚಿನ್ದ್ರಿಯಾನಿ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ತಯೋ ಹೇತೂ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ನಾಮಞ್ಚ ವಿಞ್ಞಾಣಞ್ಚ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಇಮೇ ಚುದ್ದಸ ಧಮ್ಮಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಅರೂಪಾವಚರಾನಂ ದೇವಾನಂ ಇಮೇಸಂ ಅಟ್ಠನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ।>
    text <೨೩೩>, <ಗತಿಸಮ್ಪತ್ತಿಯಾ ಞಾಣವಿಪ್ಪಯುತ್ತೇ ಕತಿನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ॥ ಖತ್ತಿಯಮಹಾಸಾಲಾನಂ ಬ್ರಾಹ್ಮಣಮಹಾಸಾಲಾನಂ ಗಹಪತಿಮಹಾಸಾಲಾನಂ ಕಾಮಾವಚರಾನಂ ದೇವಾನಂ ಞಾಣವಿಪ್ಪಯುತ್ತೇ ಕತಿನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ॥>
    text <ಗತಿಸಮ್ಪತ್ತಿಯಾ ಞಾಣವಿಪ್ಪಯುತ್ತೇ ಛನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ। ಖತ್ತಿಯಮಹಾಸಾಲಾನಂ ಬ್ರಾಹ್ಮಣಮಹಾಸಾಲಾನಂ ಗಹಪತಿಮಹಾಸಾಲಾನಂ ಕಾಮಾವಚರಾನಂ ದೇವಾನಂ ಞಾಣವಿಪ್ಪಯುತ್ತೇ ಛನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ।>
    text <ಗತಿಸಮ್ಪತ್ತಿಯಾ ಞಾಣವಿಪ್ಪಯುತ್ತೇ ಕತಮೇಸಂ ಛನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ॥ ಕುಸಲಕಮ್ಮಸ್ಸ ಜವನಕ್ಖಣೇ ದ್ವೇ ಹೇತೂ ಕುಸಲಾ। ತಸ್ಮಿಂ ಖಣೇ ಜಾತಚೇತನಾಯ ಸಹಜಾತಪಚ್ಚಯಾ ಹೋನ್ತಿ। ತೇನ ವುಚ್ಚತಿ ಕುಸಲಮೂಲಪಚ್ಚಯಾಪಿ ಸಙ್ಖಾರಾ। ನಿಕನ್ತಿಕ್ಖಣೇ ದ್ವೇ ಹೇತೂ ಅಕುಸಲಾ। ತಸ್ಮಿಂ ಖಣೇ ಜಾತಚೇತನಾಯ ಸಹಜಾತಪಚ್ಚಯಾ ಹೋನ್ತಿ। ತೇನ ವುಚ್ಚತಿ ಅಕುಸಲಮೂಲಪಚ್ಚಯಾಪಿ ಸಙ್ಖಾರಾ। ಪಟಿಸನ್ಧಿಕ್ಖಣೇ ದ್ವೇ ಹೇತೂ ಅಬ್ಯಾಕತಾ। ತಸ್ಮಿಂ ಖಣೇ ಜಾತಚೇತನಾಯ ಸಹಜಾತಪಚ್ಚಯಾ ಹೋನ್ತಿ। ತೇನ ವುಚ್ಚತಿ ನಾಮರೂಪಪಚ್ಚಯಾಪಿ ವಿಞ್ಞಾಣಂ। ವಿಞ್ಞಾಣಪಚ್ಚಯಾಪಿ ನಾಮರೂಪಂ।>
    text <ಪಟಿಸನ್ಧಿಕ್ಖಣೇ ಪಞ್ಚಕ್ಖನ್ಧಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ವಿಪ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಚತ್ತಾರೋ ಮಹಾಭೂತಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ತಯೋ ಜೀವಿತಸಙ್ಖಾರಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ವಿಪ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ನಾಮಞ್ಚ ರೂಪಞ್ಚ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ವಿಪ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಇಮೇ ಚುದ್ದಸ ಧಮ್ಮಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ವಿಪ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಚತ್ತಾರೋ ಖನ್ಧಾ ಅರೂಪಿನೋ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಚತ್ತಾರಿ ಇನ್ದ್ರಿಯಾನಿ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ದ್ವೇ ಹೇತೂ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ನಾಮಞ್ಚ ವಿಞ್ಞಾಣಞ್ಚ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಇಮೇ ದ್ವಾದಸ ಧಮ್ಮಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ಸಮ್ಪಯುತ್ತಪಚ್ಚಯಾ ಹೋನ್ತಿ। ಪಟಿಸನ್ಧಿಕ್ಖಣೇ ಇಮೇ ಛಬ್ಬೀಸತಿ ಧಮ್ಮಾ ಸಹಜಾತಪಚ್ಚಯಾ ಹೋನ್ತಿ। ಅಞ್ಞಮಞ್ಞಪಚ್ಚಯಾ ಹೋನ್ತಿ। ನಿಸ್ಸಯಪಚ್ಚಯಾ ಹೋನ್ತಿ। ವಿಪ್ಪಯುತ್ತಪಚ್ಚಯಾ ಹೋನ್ತಿ। ಗತಿಸಮ್ಪತ್ತಿಯಾ ಞಾಣವಿಪ್ಪಯುತ್ತೇ ಇಮೇಸಂ ಛನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ।>
    text <ಖತ್ತಿಯಮಹಾಸಾಲಾನಂ ಬ್ರಾಹ್ಮಣಮಹಾಸಾಲಾನಂ ಗಹಪತಿಮಹಾಸಾಲಾನಂ ಕಾಮಾವಚರಾನಂ ದೇವಾನಂ ಞಾಣವಿಪ್ಪಯುತ್ತೇ ಕತಮೇಸಂ ಛನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತಿ॥ ಕುಸಲಕಮ್ಮಸ್ಸ ಜವನಕ್ಖಣೇ ದ್ವೇ ಹೇತೂ ಕುಸಲಾ। ತಸ್ಮಿಂ ಖಣೇ ಜಾತಚೇತನಾಯ ಸಹಜಾತಪಚ್ಚಯಾ ಹೋನ್ತಿ। ತೇನ ವುಚ್ಚತಿ ಕುಸಲಮೂಲಪಚ್ಚಯಾಪಿ ಸಙ್ಖಾರಾ…ಪೇ॰… ಖತ್ತಿಯಮಹಾಸಾಲಾನಂ ಬ್ರಾಹ್ಮಣಮಹಾಸಾಲಾನಂ ಗಹಪತಿಮಹಾಸಾಲಾನಂ ಕಾಮಾವಚರಾನಂ ದೇವಾನಂ ಞಾಣವಿಪ್ಪಯುತ್ತೇ ಇಮೇಸಂ ಛನ್ನಂ ಹೇತೂನಂ ಪಚ್ಚಯಾ ಉಪಪತ್ತಿ ಹೋತೀತಿ।>
    stand <ಗತಿಕಥಾ ನಿಟ್ಠಿತಾ।>
  text <೭॥ ಕಮ್ಮಕಥಾ>
    text <೨೩೪>, <ಅಹೋಸಿ ಕಮ್ಮಂ। ಅಹೋಸಿ ಕಮ್ಮವಿಪಾಕೋ। ಅಹೋಸಿ ಕಮ್ಮಂ। ನಾಹೋಸಿ ಕಮ್ಮವಿಪಾಕೋ। ಅಹೋಸಿ ಕಮ್ಮಂ। ಅತ್ಥಿ ಕಮ್ಮವಿಪಾಕೋ। ಅಹೋಸಿ ಕಮ್ಮಂ। ನತ್ಥಿ ಕಮ್ಮವಿಪಾಕೋ। ಅಹೋಸಿ ಕಮ್ಮಂ। ಭವಿಸ್ಸತಿ ಕಮ್ಮವಿಪಾಕೋ। ಅಹೋಸಿ ಕಮ್ಮಂ। ನ ಭವಿಸ್ಸತಿ ಕಮ್ಮವಿಪಾಕೋ। ಅತೀತಕಮ್ಮಂ>
    text <ಅತ್ಥಿ ಕಮ್ಮಂ। ಅತ್ಥಿ ಕಮ್ಮವಿಪಾಕೋ। ಅತ್ಥಿ ಕಮ್ಮಂ। ನತ್ಥಿ ಕಮ್ಮವಿಪಾಕೋ। ಅತ್ಥಿ ಕಮ್ಮಂ। ಭವಿಸ್ಸತಿ ಕಮ್ಮವಿಪಾಕೋ। ಅತ್ಥಿ ಕಮ್ಮಂ। ನ ಭವಿಸ್ಸತಿ ಕಮ್ಮವಿಪಾಕೋ। ಪಚ್ಚುಪ್ಪನ್ನಕಮ್ಮಂ>
    text <ಭವಿಸ್ಸತಿ ಕಮ್ಮಂ। ಭವಿಸ್ಸತಿ ಕಮ್ಮವಿಪಾಕೋ। ಭವಿಸ್ಸತಿ ಕಮ್ಮಂ। ನ ಭವಿಸ್ಸತಿ ಕಮ್ಮವಿಪಾಕೋ। ಅನಾಗತಕಮ್ಮಂ>
    text <೨೩೫>, <ಅಹೋಸಿ ಕುಸಲಂ ಕಮ್ಮಂ। ಅಹೋಸಿ ಕುಸಲಸ್ಸ ಕಮ್ಮಸ್ಸ ವಿಪಾಕೋ। ಅಹೋಸಿ ಕುಸಲಂ ಕಮ್ಮಂ। ನಾಹೋಸಿ ಕುಸಲಸ್ಸ ಕಮ್ಮಸ್ಸ ವಿಪಾಕೋ। ಅಹೋಸಿ ಕುಸಲಂ ಕಮ್ಮಂ। ಅತ್ಥಿ ಕುಸಲಸ್ಸ ಕಮ್ಮಸ್ಸ ವಿಪಾಕೋ। ಅಹೋಸಿ ಕುಸಲಂ ಕಮ್ಮಂ। ನತ್ಥಿ ಕುಸಲಸ್ಸ ಕಮ್ಮಸ್ಸ ವಿಪಾಕೋ। ಅಹೋಸಿ ಕುಸಲಂ ಕಮ್ಮಂ। ಭವಿಸ್ಸತಿ ಕುಸಲಸ್ಸ ಕಮ್ಮಸ್ಸ ವಿಪಾಕೋ। ಅಹೋಸಿ ಕುಸಲಂ ಕಮ್ಮಂ। ನ ಭವಿಸ್ಸತಿ ಕುಸಲಸ್ಸ ಕಮ್ಮಸ್ಸ ವಿಪಾಕೋ।>
    text <ಅತ್ಥಿ ಕುಸಲಂ ಕಮ್ಮಂ। ಅತ್ಥಿ ಕುಸಲಸ್ಸ ಕಮ್ಮಸ್ಸ ವಿಪಾಕೋ। ಅತ್ಥಿ ಕುಸಲಂ ಕಮ್ಮಂ। ನತ್ಥಿ ಕುಸಲಸ್ಸ ಕಮ್ಮಸ್ಸ ವಿಪಾಕೋ। ಅತ್ಥಿ ಕುಸಲಂ ಕಮ್ಮಂ। ಭವಿಸ್ಸತಿ ಕುಸಲಸ್ಸ ಕಮ್ಮಸ್ಸ ವಿಪಾಕೋ। ಅತ್ಥಿ ಕುಸಲಂ ಕಮ್ಮಂ। ನ ಭವಿಸ್ಸತಿ ಕುಸಲಸ್ಸ ಕಮ್ಮಸ್ಸ ವಿಪಾಕೋ।>
    text <ಭವಿಸ್ಸತಿ ಕುಸಲಂ ಕಮ್ಮಂ। ಭವಿಸ್ಸತಿ ಕುಸಲಸ್ಸ ಕಮ್ಮಸ್ಸ ವಿಪಾಕೋ। ಭವಿಸ್ಸತಿ ಕುಸಲಂ ಕಮ್ಮಂ। ನ ಭವಿಸ್ಸತಿ ಕುಸಲಸ್ಸ ಕಮ್ಮಸ್ಸ ವಿಪಾಕೋ।>
    text <ಅಹೋಸಿ ಅಕುಸಲಂ ಕಮ್ಮಂ। ಅಹೋಸಿ ಅಕುಸಲಸ್ಸ ಕಮ್ಮಸ್ಸ ವಿಪಾಕೋ। ಅಹೋಸಿ ಅಕುಸಲಂ ಕಮ್ಮಂ। ನಾಹೋಸಿ ಅಕುಸಲಸ್ಸ ಕಮ್ಮಸ್ಸ ವಿಪಾಕೋ। ಅಹೋಸಿ ಅಕುಸಲಂ ಕಮ್ಮಂ। ಅತ್ಥಿ ಅಕುಸಲಸ್ಸ ಕಮ್ಮಸ್ಸ ವಿಪಾಕೋ। ಅಹೋಸಿ ಅಕುಸಲಂ ಕಮ್ಮಂ। ನತ್ಥಿ ಅಕುಸಲಸ್ಸ ಕಮ್ಮಸ್ಸ ವಿಪಾಕೋ। ಅಹೋಸಿ ಅಕುಸಲಂ ಕಮ್ಮಂ। ಭವಿಸ್ಸತಿ ಅಕುಸಲಸ್ಸ ಕಮ್ಮಸ್ಸ ವಿಪಾಕೋ। ಅಹೋಸಿ ಅಕುಸಲಂ ಕಮ್ಮಂ। ನ ಭವಿಸ್ಸತಿ ಅಕುಸಲಸ್ಸ ಕಮ್ಮಸ್ಸ ವಿಪಾಕೋ।>
    text <ಅತ್ಥಿ ಅಕುಸಲಂ ಕಮ್ಮಂ। ಅತ್ಥಿ ಅಕುಸಲಸ್ಸ ಕಮ್ಮಸ್ಸ ವಿಪಾಕೋ। ಅತ್ಥಿ ಅಕುಸಲಂ ಕಮ್ಮಂ। ನತ್ಥಿ ಅಕುಸಲಸ್ಸ ಕಮ್ಮಸ್ಸ ವಿಪಾಕೋ। ಅತ್ಥಿ ಅಕುಸಲಂ ಕಮ್ಮಂ। ಭವಿಸ್ಸತಿ ಅಕುಸಲಸ್ಸ ಕಮ್ಮಸ್ಸ ವಿಪಾಕೋ। ಅತ್ಥಿ ಅಕುಸಲಂ ಕಮ್ಮಂ। ನ ಭವಿಸ್ಸತಿ ಅಕುಸಲಸ್ಸ ಕಮ್ಮಸ್ಸ ವಿಪಾಕೋ।>
    text <ಭವಿಸ್ಸತಿ ಅಕುಸಲಂ ಕಮ್ಮಂ। ಭವಿಸ್ಸತಿ ಅಕುಸಲಸ್ಸ ಕಮ್ಮಸ್ಸ ವಿಪಾಕೋ। ಭವಿಸ್ಸತಿ ಅಕುಸಲಂ ಕಮ್ಮಂ। ನ ಭವಿಸ್ಸತಿ ಅಕುಸಲಸ್ಸ ಕಮ್ಮಸ್ಸ ವಿಪಾಕೋ।>
    text <ಅಹೋಸಿ ಸಾವಜ್ಜಂ ಕಮ್ಮಂ…ಪೇ॰… ಅಹೋಸಿ ಅನವಜ್ಜಂ ಕಮ್ಮಂ…ಪೇ॰… ಅಹೋಸಿ ಕಣ್ಹಂ ಕಮ್ಮಂ…ಪೇ॰… ಅಹೋಸಿ ಸುಕ್ಕಂ ಕಮ್ಮಂ…ಪೇ॰… ಅಹೋಸಿ ಸುಖುದ್ರಯಂ ಕಮ್ಮಂ…ಪೇ॰… ಅಹೋಸಿ ದುಕ್ಖುದ್ರಯಂ ಕಮ್ಮಂ…ಪೇ॰… ಅಹೋಸಿ ಸುಖವಿಪಾಕಂ ಕಮ್ಮಂ…ಪೇ॰… ಅಹೋಸಿ ದುಕ್ಖವಿಪಾಕಂ ಕಮ್ಮಂ। ಅಹೋಸಿ ದುಕ್ಖವಿಪಾಕಸ್ಸ ಕಮ್ಮಸ್ಸ ವಿಪಾಕೋ। ಅಹೋಸಿ ದುಕ್ಖವಿಪಾಕಂ ಕಮ್ಮಂ। ನಾಹೋಸಿ ದುಕ್ಖವಿಪಾಕಸ್ಸ ಕಮ್ಮಸ್ಸ ವಿಪಾಕೋ। ಅಹೋಸಿ ದುಕ್ಖವಿಪಾಕಂ ಕಮ್ಮಂ। ಅತ್ಥಿ ದುಕ್ಖವಿಪಾಕಸ್ಸ ಕಮ್ಮಸ್ಸ ವಿಪಾಕೋ। ಅಹೋಸಿ ದುಕ್ಖವಿಪಾಕಂ ಕಮ್ಮಂ। ನತ್ಥಿ ದುಕ್ಖವಿಪಾಕಸ್ಸ ಕಮ್ಮಸ್ಸ ವಿಪಾಕೋ। ಅಹೋಸಿ ದುಕ್ಖವಿಪಾಕಂ ಕಮ್ಮಂ। ಭವಿಸ್ಸತಿ ದುಕ್ಖವಿಪಾಕಸ್ಸ ಕಮ್ಮಸ್ಸ ವಿಪಾಕೋ। ಅಹೋಸಿ ದುಕ್ಖವಿಪಾಕಂ ಕಮ್ಮಂ। ನ ಭವಿಸ್ಸತಿ ದುಕ್ಖವಿಪಾಕಸ್ಸ ಕಮ್ಮಸ್ಸ ವಿಪಾಕೋ।>
    text <ಅತ್ಥಿ ದುಕ್ಖವಿಪಾಕಂ ಕಮ್ಮಂ। ಅತ್ಥಿ ದುಕ್ಖವಿಪಾಕಸ್ಸ ಕಮ್ಮಸ್ಸ ವಿಪಾಕೋ। ಅತ್ಥಿ ದುಕ್ಖವಿಪಾಕಂ ಕಮ್ಮಂ। ನತ್ಥಿ ದುಕ್ಖವಿಪಾಕಸ್ಸ ಕಮ್ಮಸ್ಸ ವಿಪಾಕೋ। ಅತ್ಥಿ ದುಕ್ಖವಿಪಾಕಂ ಕಮ್ಮಂ। ಭವಿಸ್ಸತಿ ದುಕ್ಖವಿಪಾಕಸ್ಸ ಕಮ್ಮಸ್ಸ ವಿಪಾಕೋ। ಅತ್ಥಿ ದುಕ್ಖವಿಪಾಕಂ ಕಮ್ಮಂ। ನ ಭವಿಸ್ಸತಿ ದುಕ್ಖವಿಪಾಕಸ್ಸ ಕಮ್ಮಸ್ಸ ವಿಪಾಕೋ।>
    text <ಭವಿಸ್ಸತಿ ದುಕ್ಖವಿಪಾಕಂ ಕಮ್ಮಂ। ಭವಿಸ್ಸತಿ ದುಕ್ಖವಿಪಾಕಸ್ಸ ಕಮ್ಮಸ್ಸ ವಿಪಾಕೋ। ಭವಿಸ್ಸತಿ ದುಕ್ಖವಿಪಾಕಂ ಕಮ್ಮಂ। ನ ಭವಿಸ್ಸತಿ ದುಕ್ಖವಿಪಾಕಸ್ಸ ಕಮ್ಮಸ್ಸ ವಿಪಾಕೋತಿ।>
    stand <ಕಮ್ಮಕಥಾ ನಿಟ್ಠಿತಾ।>
  text <೮॥ ವಿಪಲ್ಲಾಸಕಥಾ>
    text <೨೩೬>, <ಪುರಿಮನಿದಾನಂ। ಚತ್ತಾರೋಮೇ। ಭಿಕ್ಖವೇ। ಸಞ್ಞಾವಿಪಲ್ಲಾಸಾ ಚಿತ್ತವಿಪಲ್ಲಾಸಾ ದಿಟ್ಠಿವಿಪಲ್ಲಾಸಾ। ಕತಮೇ ಚತ್ತಾರೋ॥ ಅನಿಚ್ಚೇ। ಭಿಕ್ಖವೇ। ನಿಚ್ಚನ್ತಿ ಸಞ್ಞಾವಿಪಲ್ಲಾಸೋ ಚಿತ್ತವಿಪಲ್ಲಾಸೋ ದಿಟ್ಠಿವಿಪಲ್ಲಾಸೋ। ದುಕ್ಖೇ। ಭಿಕ್ಖವೇ। ಸುಖನ್ತಿ ಸಞ್ಞಾವಿಪಲ್ಲಾಸೋ ಚಿತ್ತವಿಪಲ್ಲಾಸೋ ದಿಟ್ಠಿವಿಪಲ್ಲಾಸೋ। ಅನತ್ತನಿ। ಭಿಕ್ಖವೇ। ಅತ್ತಾತಿ ಸಞ್ಞಾವಿಪಲ್ಲಾಸೋ ಚಿತ್ತವಿಪಲ್ಲಾಸೋ ದಿಟ್ಠಿವಿಪಲ್ಲಾಸೋ। ಅಸುಭೇ। ಭಿಕ್ಖವೇ। ಸುಭನ್ತಿ ಸಞ್ಞಾವಿಪಲ್ಲಾಸೋ ಚಿತ್ತವಿಪಲ್ಲಾಸೋ ದಿಟ್ಠಿವಿಪಲ್ಲಾಸೋ। ಇಮೇ ಖೋ। ಭಿಕ್ಖವೇ। ಚತ್ತಾರೋ ಸಞ್ಞಾವಿಪಲ್ಲಾಸಾ ಚಿತ್ತವಿಪಲ್ಲಾಸಾ ದಿಟ್ಠಿವಿಪಲ್ಲಾಸಾ।>
    text <ಚತ್ತಾರೋಮೇ। ಭಿಕ್ಖವೇ। ನಸಞ್ಞಾವಿಪಲ್ಲಾಸಾ ನಚಿತ್ತವಿಪಲ್ಲಾಸಾ ನದಿಟ್ಠಿವಿಪಲ್ಲಾಸಾ। ಕತಮೇ ಚತ್ತಾರೋ॥ ಅನಿಚ್ಚೇ। ಭಿಕ್ಖವೇ। ಅನಿಚ್ಚನ್ತಿ ನಸಞ್ಞಾವಿಪಲ್ಲಾಸೋ ನಚಿತ್ತವಿಪಲ್ಲಾಸೋ ನದಿಟ್ಠಿವಿಪಲ್ಲಾಸೋ। ದುಕ್ಖೇ। ಭಿಕ್ಖವೇ। ದುಕ್ಖನ್ತಿ ನಸಞ್ಞಾವಿಪಲ್ಲಾಸೋ ನಚಿತ್ತವಿಪಲ್ಲಾಸೋ ನದಿಟ್ಠಿವಿಪಲ್ಲಾಸೋ। ಅನತ್ತನಿ। ಭಿಕ್ಖವೇ। ಅನತ್ತಾತಿ ನಸಞ್ಞಾವಿಪಲ್ಲಾಸೋ ನಚಿತ್ತವಿಪಲ್ಲಾಸೋ ನದಿಟ್ಠಿವಿಪಲ್ಲಾಸೋ। ಅಸುಭೇ। ಭಿಕ್ಖವೇ। ಅಸುಭನ್ತಿ ನಸಞ್ಞಾವಿಪಲ್ಲಾಸೋ ನಚಿತ್ತವಿಪಲ್ಲಾಸೋ ನದಿಟ್ಠಿವಿಪಲ್ಲಾಸೋ। ಇಮೇ ಖೋ। ಭಿಕ್ಖವೇ। ಚತ್ತಾರೋ ನಸಞ್ಞಾವಿಪಲ್ಲಾಸಾ ನಚಿತ್ತವಿಪಲ್ಲಾಸಾ ನದಿಟ್ಠಿವಿಪಲ್ಲಾಸಾತಿ।>
    text <ಇಮೇ ಚತ್ತಾರೋ ವಿಪಲ್ಲಾಸಾ ದಿಟ್ಠಿಸಮ್ಪನ್ನಸ್ಸ ಪುಗ್ಗಲಸ್ಸ ಪಹೀನಾ। ಅಪ್ಪಹೀನಾತಿ। ಕೇಚಿ ಪಹೀನಾ। ಕೇಚಿ ಅಪ್ಪಹೀನಾ॥ ಅನಿಚ್ಚೇ ನಿಚ್ಚನ್ತಿ ಸಞ್ಞಾವಿಪಲ್ಲಾಸೋ ಚಿತ್ತವಿಪಲ್ಲಾಸೋ ದಿಟ್ಠಿವಿಪಲ್ಲಾಸೋ ಪಹೀನೋ। ದುಕ್ಖೇ ಸುಖನ್ತಿ ಸಞ್ಞಾ ಉಪ್ಪಜ್ಜತಿ। ಚಿತ್ತಂ ಉಪ್ಪಜ್ಜತಿ। ದಿಟ್ಠಿವಿಪಲ್ಲಾಸೋ ಪಹೀನೋ। ಅನತ್ತನಿ ಅತ್ತಾತಿ ಸಞ್ಞಾವಿಪಲ್ಲಾಸೋ ಚಿತ್ತವಿಪಲ್ಲಾಸೋ ದಿಟ್ಠಿವಿಪಲ್ಲಾಸೋ ಪಹೀನೋ। ಅಸುಭೇ ಸುಭನ್ತಿ ಸಞ್ಞಾ ಉಪ್ಪಜ್ಜತಿ। ಚಿತ್ತಂ ಉಪ್ಪಜ್ಜತಿ। ದಿಟ್ಠಿವಿಪಲ್ಲಾಸೋ ಪಹೀನೋ। ದ್ವೀಸು ವತ್ಥೂಸು ಛ ವಿಪಲ್ಲಾಸಾ ಪಹೀನಾ। ದ್ವೀಸು ವತ್ಥೂಸು ದ್ವೇ ವಿಪಲ್ಲಾಸಾ ಪಹೀನಾ। ಚತ್ತಾರೋ ವಿಪಲ್ಲಾಸಾ ಅಪ್ಪಹೀನಾ। ಚತೂಸು ವತ್ಥೂಸು ಅಟ್ಠ ವಿಪಲ್ಲಾಸಾ ಪಹೀನಾ। ಚತ್ತಾರೋ ವಿಪಲ್ಲಾಸಾ ಅಪ್ಪಹೀನಾತಿ।>
    stand <ವಿಪಲ್ಲಾಸಕಥಾ ನಿಟ್ಠಿತಾ।>
  text <೯॥ ಮಗ್ಗಕಥಾ>
    text <೨೩೭>, <ಮಗ್ಗೋತಿ ಕೇನಟ್ಠೇನ ಮಗ್ಗೋ॥ ಸೋತಾಪತ್ತಿಮಗ್ಗಕ್ಖಣೇ ದಸ್ಸನಟ್ಠೇನ ಸಮ್ಮಾದಿಟ್ಠಿ ಮಿಚ್ಛಾದಿಟ್ಠಿಯಾ ಪಹಾನಾಯ ಮಗ್ಗೋ ಚೇವ ಹೇತು ಚ। ಸಹಜಾತಾನಂ ಧಮ್ಮಾನಂ ಉಪತ್ಥಮ್ಭನಾಯ ಮಗ್ಗೋ ಚೇವ ಹೇತು ಚ। ಕಿಲೇಸಾನಂ ಪರಿಯಾದಾನಾಯ ಮಗ್ಗೋ ಚೇವ ಹೇತು ಚ। ಪಟಿವೇಧಾದಿವಿಸೋಧನಾಯ ಮಗ್ಗೋ ಚೇವ ಹೇತು ಚ। ಚಿತ್ತಸ್ಸ ಅಧಿಟ್ಠಾನಾಯ ಮಗ್ಗೋ ಚೇವ ಹೇತು ಚ। ಚಿತ್ತಸ್ಸ ವೋದಾನಾಯ ಮಗ್ಗೋ ಚೇವ ಹೇತು ಚ। ವಿಸೇಸಾಧಿಗಮಾಯ ಮಗ್ಗೋ ಚೇವ ಹೇತು ಚ। ಉತ್ತರಿ ಪಟಿವೇಧಾಯ ಮಗ್ಗೋ ಚೇವ ಹೇತು ಚ। ಸಚ್ಚಾಭಿಸಮಯಾಯ ಮಗ್ಗೋ ಚೇವ ಹೇತು ಚ। ನಿರೋಧೇ ಪತಿಟ್ಠಾಪನಾಯ ಮಗ್ಗೋ ಚೇವ ಹೇತು ಚ।>
    text <ಅಭಿನಿರೋಪನಟ್ಠೇನ ಸಮ್ಮಾಸಙ್ಕಪ್ಪೋ ಮಿಚ್ಛಾಸಙ್ಕಪ್ಪಸ್ಸ ಪಹಾನಾಯ ಮಗ್ಗೋ ಚೇವ ಹೇತು ಚ। ಸಹಜಾತಾನಂ ಧಮ್ಮಾನಂ ಉಪತ್ಥಮ್ಭನಾಯ ಮಗ್ಗೋ ಚೇವ ಹೇತು ಚ। ಕಿಲೇಸಾನಂ ಪರಿಯಾದಾನಾಯ ಮಗ್ಗೋ ಚೇವ ಹೇತು ಚ। ಪಟಿವೇಧಾದಿವಿಸೋಧನಾಯ ಮಗ್ಗೋ ಚೇವ ಹೇತು ಚ। ಚಿತ್ತಸ್ಸ ಅಧಿಟ್ಠಾನಾಯ ಮಗ್ಗೋ ಚೇವ ಹೇತು ಚ। ಚಿತ್ತಸ್ಸ ವೋದಾನಾಯ ಮಗ್ಗೋ ಚೇವ ಹೇತು ಚ। ವಿಸೇಸಾಧಿಗಮಾಯ ಮಗ್ಗೋ ಚೇವ ಹೇತು ಚ। ಉತ್ತರಿ ಪಟಿವೇಧಾಯ ಮಗ್ಗೋ ಚೇವ ಹೇತು ಚ। ಸಚ್ಚಾಭಿಸಮಯಾಯ ಮಗ್ಗೋ ಚೇವ ಹೇತು ಚ। ನಿರೋಧೇ ಪತಿಟ್ಠಾಪನಾಯ ಮಗ್ಗೋ ಚೇವ ಹೇತು ಚ।>
    text <ಪರಿಗ್ಗಹಟ್ಠೇನ ಸಮ್ಮಾವಾಚಾ ಮಿಚ್ಛಾವಾಚಾಯ ಪಹಾನಾಯ ಮಗ್ಗೋ ಚೇವ ಹೇತು ಚ। ಸಹಜಾತಾನಂ ಧಮ್ಮಾನಂ ಉಪತ್ಥಮ್ಭನಾಯ ಮಗ್ಗೋ ಚೇವ ಹೇತು ಚ। ಕಿಲೇಸಾನಂ ಪರಿಯಾದಾನಾಯ ಮಗ್ಗೋ ಚೇವ ಹೇತು ಚ। ಪಟಿವೇಧಾದಿವಿಸೋಧನಾಯ ಮಗ್ಗೋ ಚೇವ ಹೇತು ಚ। ಚಿತ್ತಸ್ಸ ಅಧಿಟ್ಠಾನಾಯ ಮಗ್ಗೋ ಚೇವ ಹೇತು ಚ। ಚಿತ್ತಸ್ಸ ವೋದಾನಾಯ ಮಗ್ಗೋ ಚೇವ ಹೇತು ಚ। ವಿಸೇಸಾಧಿಗಮಾಯ ಮಗ್ಗೋ ಚೇವ ಹೇತು ಚ। ಉತ್ತರಿ ಪಟಿವೇಧಾಯ ಮಗ್ಗೋ ಚೇವ ಹೇತು ಚ। ಸಚ್ಚಾಭಿಸಮಯಾಯ ಮಗ್ಗೋ ಚೇವ ಹೇತು ಚ। ನಿರೋಧೇ ಪತಿಟ್ಠಾಪನಾಯ ಮಗ್ಗೋ ಚೇವ ಹೇತು ಚ।>
    text <ಸಮುಟ್ಠಾನಟ್ಠೇನ ಸಮ್ಮಾಕಮ್ಮನ್ತೋ ಮಿಚ್ಛಾಕಮ್ಮನ್ತಸ್ಸ ಪಹಾನಾಯ ಮಗ್ಗೋ ಚೇವ ಹೇತು ಚ। ಸಹಜಾತಾನಂ ಧಮ್ಮಾನಂ ಉಪತ್ಥಮ್ಭನಾಯ ಮಗ್ಗೋ ಚೇವ ಹೇತು ಚ। ಕಿಲೇಸಾನಂ ಪರಿಯಾದಾನಾಯ ಮಗ್ಗೋ ಚೇವ ಹೇತು ಚ ಪಟಿವೇಧಾದಿವಿಸೋಧನಾಯ ಮಗ್ಗೋ ಚೇವ ಹೇತು ಚ। ಚಿತ್ತಸ್ಸ ಅಧಿಟ್ಠಾನಾಯ ಮಗ್ಗೋ ಚೇವ ಹೇತು ಚ। ಚಿತ್ತಸ್ಸ ವೋದಾನಾಯ ಮಗ್ಗೋ ಚೇವ ಹೇತು ಚ। ವಿಸೇಸಾಧಿಗಮಾಯ ಮಗ್ಗೋ ಚೇವ ಹೇತು ಚ। ಉತ್ತರಿ ಪಟಿವೇಧಾಯ ಮಗ್ಗೋ ಚೇವ ಹೇತು ಚ। ಸಚ್ಚಾಭಿಸಮಯಾಯ ಮಗ್ಗೋ ಚೇವ ಹೇತು ಚ। ನಿರೋಧೇ ಪತಿಟ್ಠಾಪನಾಯ ಮಗ್ಗೋ ಚೇವ ಹೇತು ಚ।>
    text <ವೋದಾನಟ್ಠೇನ ಸಮ್ಮಾಆಜೀವೋ ಮಿಚ್ಛಾಆಜೀವಸ್ಸ ಪಹಾನಾಯ ಮಗ್ಗೋ ಚೇವ ಹೇತು ಚ…ಪೇ॰… ಪಗ್ಗಹಟ್ಠೇನ ಸಮ್ಮಾವಾಯಾಮೋ ಮಿಚ್ಛಾವಾಯಾಮಸ್ಸ ಪಹಾನಾಯ ಮಗ್ಗೋ ಚೇವ ಹೇತು ಚ…ಪೇ॰… ಉಪಟ್ಠಾನಟ್ಠೇನ ಸಮ್ಮಾಸತಿ ಮಿಚ್ಛಾಸತಿಯಾ ಪಹಾನಾಯ ಮಗ್ಗೋ ಚೇವ ಹೇತು ಚ…ಪೇ॰… ಅವಿಕ್ಖೇಪಟ್ಠೇನ ಸಮ್ಮಾಸಮಾಧಿ ಮಿಚ್ಛಾಸಮಾಧಿಸ್ಸ ಪಹಾನಾಯ ಮಗ್ಗೋ ಚೇವ ಹೇತು ಚ। ಸಹಜಾತಾನಂ ಧಮ್ಮಾನಂ ಉಪತ್ಥಮ್ಭನಾಯ ಮಗ್ಗೋ ಚೇವ ಹೇತು ಚ। ಕಿಲೇಸಾನಂ ಪರಿಯಾದಾನಾಯ ಮಗ್ಗೋ ಚೇವ ಹೇತು ಚ। ಪಟಿವೇಧಾದಿವಿಸೋಧನಾಯ ಮಗ್ಗೋ ಚೇವ ಹೇತು ಚ। ಚಿತ್ತಸ್ಸ ಅಧಿಟ್ಠಾನಾಯ ಮಗ್ಗೋ ಚೇವ ಹೇತು ಚ। ಚಿತ್ತಸ್ಸ ವೋದಾನಾಯ ಮಗ್ಗೋ ಚೇವ ಹೇತು ಚ। ವಿಸೇಸಾಧಿಗಮಾಯ ಮಗ್ಗೋ ಚೇವ ಹೇತು ಚ। ಉತ್ತರಿ ಪಟಿವೇಧಾಯ ಮಗ್ಗೋ ಚೇವ ಹೇತು ಚ। ಸಚ್ಚಾಭಿಸಮಯಾಯ ಮಗ್ಗೋ ಚೇವ ಹೇತು ಚ। ನಿರೋಧೇ ಪತಿಟ್ಠಾಪನಾಯ ಮಗ್ಗೋ ಚೇವ ಹೇತು ಚ।>
    text <ಸಕದಾಗಾಮಿಮಗ್ಗಕ್ಖಣೇ ದಸ್ಸನಟ್ಠೇನ ಸಮ್ಮಾದಿಟ್ಠಿ…ಪೇ॰… ಅವಿಕ್ಖೇಪಟ್ಠೇನ ಸಮ್ಮಾಸಮಾಧಿ ಓಳಾರಿಕಸ್ಸ ಕಾಮರಾಗಸಞ್ಞೋಜನಸ್ಸ ಪಟಿಘಸಞ್ಞೋಜನಸ್ಸ ಓಳಾರಿಕಸ್ಸ ಕಾಮರಾಗಾನುಸಯಸ್ಸ ಪಟಿಘಾನುಸಯಸ್ಸ ಪಹಾನಾಯ ಮಗ್ಗೋ ಚೇವ ಹೇತು ಚ। ಸಹಜಾತಾನಂ ಧಮ್ಮಾನಂ ಉಪತ್ಥಮ್ಭನಾಯ ಮಗ್ಗೋ ಚೇವ ಹೇತು ಚ। ಕಿಲೇಸಾನಂ ಪರಿಯಾದಾನಾಯ ಮಗ್ಗೋ ಚೇವ ಹೇತು ಚ। ಪಟಿವೇಧಾದಿವಿಸೋಧನಾಯ ಮಗ್ಗೋ ಚೇವ ಹೇತು ಚ। ಚಿತ್ತಸ್ಸ ಅಧಿಟ್ಠಾನಾಯ ಮಗ್ಗೋ ಚೇವ ಹೇತು ಚ। ಚಿತ್ತಸ್ಸ ವೋದಾನಾಯ ಮಗ್ಗೋ ಚೇವ ಹೇತು ಚ। ವಿಸೇಸಾಧಿಗಮಾಯ ಮಗ್ಗೋ ಚೇವ ಹೇತು ಚ। ಉತ್ತರಿ ಪಟಿವೇಧಾಯ ಮಗ್ಗೋ ಚೇವ ಹೇತು ಚ। ಸಚ್ಚಾಭಿಸಮಯಾಯ ಮಗ್ಗೋ ಚೇವ ಹೇತು ಚ। ನಿರೋಧೇ ಪತಿಟ್ಠಾಪನಾಯ ಮಗ್ಗೋ ಚೇವ ಹೇತು ಚ।>
    text <ಅನಾಗಾಮಿಮಗ್ಗಕ್ಖಣೇ ದಸ್ಸನಟ್ಠೇನ ಸಮ್ಮಾದಿಟ್ಠಿ…ಪೇ॰… ಅವಿಕ್ಖೇಪಟ್ಠೇನ ಸಮ್ಮಾಸಮಾಧಿ ಅನುಸಹಗತಸ್ಸ ಕಾಮರಾಗಸಞ್ಞೋಜನಸ್ಸ ಪಟಿಘಸಞ್ಞೋಜನಸ್ಸ। ಅನುಸಹಗತಸ್ಸ ಕಾಮರಾಗಾನುಸಯಸ್ಸ ಪಟಿಘಾನುಸಯಸ್ಸ ಪಹಾನಾಯ ಮಗ್ಗೋ ಚೇವ ಹೇತು ಚ। ಸಹಜಾತಾನಂ ಧಮ್ಮಾನಂ ಉಪತ್ಥಮ್ಭನಾಯ ಮಗ್ಗೋ ಚೇವ ಹೇತು ಚ। ಕಿಲೇಸಾನಂ ಪರಿಯಾದಾನಾಯ ಮಗ್ಗೋ ಚೇವ ಹೇತು ಚ। ಪಟಿವೇಧಾದಿವಿಸೋಧನಾಯ ಮಗ್ಗೋ ಚೇವ ಹೇತು ಚ। ಚಿತ್ತಸ್ಸ ಅಧಿಟ್ಠಾನಾಯ ಮಗ್ಗೋ ಚೇವ ಹೇತು ಚ। ಚಿತ್ತಸ್ಸ ವೋದಾನಾಯ ಮಗ್ಗೋ ಚೇವ ಹೇತು ಚ। ವಿಸೇಸಾಧಿಗಮಾಯ ಮಗ್ಗೋ ಚೇವ ಹೇತು ಚ। ಉತ್ತರಿ ಪಟಿವೇಧಾಯ ಮಗ್ಗೋ ಚೇವ ಹೇತು ಚ। ಸಚ್ಚಾಭಿಸಮಯಾಯ ಮಗ್ಗೋ ಚೇವ ಹೇತು ಚ। ನಿರೋಧೇ ಪತಿಟ್ಠಾಪನಾಯ ಮಗ್ಗೋ ಚೇವ ಹೇತು ಚ।>
    text <ಅರಹತ್ತಮಗ್ಗಕ್ಖಣೇ ದಸ್ಸನಟ್ಠೇನ ಸಮ್ಮಾದಿಟ್ಠಿ…ಪೇ॰… ಅವಿಕ್ಖೇಪಟ್ಠೇನ ಸಮ್ಮಾಸಮಾಧಿ ರೂಪರಾಗಸ್ಸ ಅರೂಪರಾಗಸ್ಸ ಮಾನಸ್ಸ ಉದ್ಧಚ್ಚಸ್ಸ ಅವಿಜ್ಜಾಯ। ಮಾನಾನುಸಯಸ್ಸ ಭವರಾಗಾನುಸಯಸ್ಸ ಅವಿಜ್ಜಾನುಸಯಸ್ಸ ಪಹಾನಾಯ ಮಗ್ಗೋ ಚೇವ ಹೇತು ಚ। ಸಹಜಾತಾನಂ ಧಮ್ಮಾನಂ ಉಪತ್ಥಮ್ಭನಾಯ ಮಗ್ಗೋ ಚೇವ ಹೇತು ಚ। ಕಿಲೇಸಾನಂ ಪರಿಯಾದಾನಾಯ ಮಗ್ಗೋ ಚೇವ ಹೇತು ಚ। ಪಟಿವೇಧಾದಿವಿಸೋಧನಾಯ ಮಗ್ಗೋ ಚೇವ ಹೇತು ಚ। ಚಿತ್ತಸ್ಸ ಅಧಿಟ್ಠಾನಾಯ ಮಗ್ಗೋ ಚೇವ ಹೇತು ಚ। ಚಿತ್ತಸ್ಸ। ವೋದಾನಾಯ ಮಗ್ಗೋ ಚೇವ ಹೇತು ಚ। ವಿಸೇಸಾಧಿಗಮಾಯ ಮಗ್ಗೋ ಚೇವ ಹೇತು ಚ। ಉತ್ತರಿ ಪಟಿವೇಧಾಯ ಮಗ್ಗೋ ಚೇವ ಹೇತು ಚ। ಸಚ್ಚಾಭಿಸಮಯಾಯ ಮಗ್ಗೋ ಚೇವ। ಹೇತು ಚ। ನಿರೋಧೇ ಪತಿಟ್ಠಾಪನಾಯ ಮಗ್ಗೋ ಚೇವ ಹೇತು ಚ।>
    text <ದಸ್ಸನಮಗ್ಗೋ ಸಮ್ಮಾದಿಟ್ಠಿ। ಅಭಿನಿರೋಪನಮಗ್ಗೋ ಸಮ್ಮಾಸಙ್ಕಪ್ಪೋ। ಪರಿಗ್ಗಹಮಗ್ಗೋ ಸಮ್ಮಾವಾಚಾ। ಸಮುಟ್ಠಾನಮಗ್ಗೋ ಸಮ್ಮಾಕಮ್ಮನ್ತೋ। ವೋದಾನಮಗ್ಗೋ ಸಮ್ಮಾಆಜೀವೋ। ಪಗ್ಗಹಮಗ್ಗೋ ಸಮ್ಮಾವಾಯಾಮೋ। ಉಪಟ್ಠಾನಮಗ್ಗೋ ಸಮ್ಮಾಸತಿ। ಅವಿಕ್ಖೇಪಮಗ್ಗೋ ಸಮ್ಮಾಸಮಾಧಿ। ಉಪಟ್ಠಾನಮಗ್ಗೋ ಸತಿಸಮ್ಬೋಜ್ಝಙ್ಗೋ। ಪವಿಚಯಮಗ್ಗೋ ಧಮ್ಮವಿಚಯಸಮ್ಬೋಜ್ಝಙ್ಗೋ। ಪಗ್ಗಹಮಗ್ಗೋ ವೀರಿಯಸಮ್ಬೋಜ್ಝಙ್ಗೋ। ಫರಣಮಗ್ಗೋ ಪೀತಿಸಮ್ಬೋಜ್ಝಙ್ಗೋ। ಉಪಸಮಮಗ್ಗೋ ಪಸ್ಸದ್ಧಿಸಮ್ಬೋಜ್ಝಙ್ಗೋ। ಅವಿಕ್ಖೇಪಮಗ್ಗೋ ಸಮಾಧಿಸಮ್ಬೋಜ್ಝಙ್ಗೋ। ಪಟಿಸಙ್ಖಾನಮಗ್ಗೋ ಉಪೇಕ್ಖಾಸಮ್ಬೋಜ್ಝಙ್ಗೋ।>
    text <ಅಸ್ಸದ್ಧಿಯೇ ಅಕಮ್ಪಿಯಮಗ್ಗೋ ಸದ್ಧಾಬಲಂ। ಕೋಸಜ್ಜೇ ಅಕಮ್ಪಿಯಮಗ್ಗೋ ವೀರಿಯಬಲಂ। ಪಮಾದೇ ಅಕಮ್ಪಿಯಮಗ್ಗೋ ಸತಿಬಲಂ। ಉದ್ಧಚ್ಚೇ ಅಕಮ್ಪಿಯಮಗ್ಗೋ ಸಮಾಧಿಬಲಂ। ಅವಿಜ್ಜಾಯ ಅಕಮ್ಪಿಯಮಗ್ಗೋ ಪಞ್ಞಾಬಲಂ। ಅಧಿಮೋಕ್ಖಮಗ್ಗೋ ಸದ್ಧಿನ್ದ್ರಿಯಂ। ಪಗ್ಗಹಮಗ್ಗೋ ವೀರಿಯಿನ್ದ್ರಿಯಂ। ಉಪಟ್ಠಾನಮಗ್ಗೋ ಸತಿನ್ದ್ರಿಯಂ। ಅವಿಕ್ಖೇಪಮಗ್ಗೋ ಸಮಾಧಿನ್ದ್ರಿಯಂ। ದಸ್ಸನಮಗ್ಗೋ ಪಞ್ಞಿನ್ದ್ರಿಯಂ।>
    text <ಆಧಿಪತೇಯ್ಯಟ್ಠೇನ ಇನ್ದ್ರಿಯಾ ಮಗ್ಗೋ। ಅಕಮ್ಪಿಯಟ್ಠೇನ ಬಲಾ ಮಗ್ಗೋ। ನಿಯ್ಯಾನಟ್ಠೇನ ಬೋಜ್ಝಙ್ಗಾ ಮಗ್ಗೋ। ಹೇತುಟ್ಠೇನ ಮಗ್ಗಙ್ಗಾ ಮಗ್ಗೋ। ಉಪಟ್ಠಾನಟ್ಠೇನ ಸತಿಪಟ್ಠಾನಾ ಮಗ್ಗೋ। ಪದಹನಟ್ಠೇನ ಸಮ್ಮಪ್ಪಧಾನಾ ಮಗ್ಗೋ। ಇಜ್ಝನಟ್ಠೇನ ಇದ್ಧಿಪಾದಾ ಮಗ್ಗೋ। ತಥಟ್ಠೇನ ಸಚ್ಚಾನಿ ಮಗ್ಗೋ। ಅವಿಕ್ಖೇಪಟ್ಠೇನ ಸಮಥೋ ಮಗ್ಗೋ। ಅನುಪಸ್ಸನಟ್ಠೇನ ವಿಪಸ್ಸನಾ ಮಗ್ಗೋ। ಏಕರಸಟ್ಠೇನ ಸಮಥವಿಪಸ್ಸನಾ ಮಗ್ಗೋ। ಅನತಿವತ್ತನಟ್ಠೇನ ಯುಗನದ್ಧಾ ಮಗ್ಗೋ। ಸಂವರಟ್ಠೇನ ಸೀಲವಿಸುದ್ಧಿ ಮಗ್ಗೋ। ಅವಿಕ್ಖೇಪಟ್ಠೇನ ಚಿತ್ತವಿಸುದ್ಧಿ ಮಗ್ಗೋ। ದಸ್ಸನಟ್ಠೇನ ದಿಟ್ಠಿವಿಸುದ್ಧಿ ಮಗ್ಗೋ। ಮುತ್ತಟ್ಠೇನ ವಿಮೋಕ್ಖೋ ಮಗ್ಗೋ। ಪಟಿವೇಧಟ್ಠೇನ ವಿಜ್ಜಾ ಮಗ್ಗೋ। ಪರಿಚ್ಚಾಗಟ್ಠೇನ ವಿಮುತ್ತಿ ಮಗ್ಗೋ। ಸಮುಚ್ಛೇದಟ್ಠೇನ ಖಯೇ ಞಾಣಂ ಮಗ್ಗೋ। ಛನ್ದೋ ಮೂಲಟ್ಠೇನ ಮಗ್ಗೋ। ಮನಸಿಕಾರೋ ಸಮುಟ್ಠಾನಟ್ಠೇನ ಮಗ್ಗೋ। ಫಸ್ಸೋ ಸಮೋಧಾನಟ್ಠೇನ ಮಗ್ಗೋ। ವೇದನಾ ಸಮೋಸರಣಟ್ಠೇನ ಮಗ್ಗೋ। ಸಮಾಧಿ ಪಮುಖಟ್ಠೇನ ಮಗ್ಗೋ। ಸತಿ ಆಧಿಪತೇಯ್ಯಟ್ಠೇನ ಮಗ್ಗೋ। ಪಞ್ಞಾ ತತುತ್ತರಟ್ಠೇನ ಮಗ್ಗೋ। ವಿಮುತ್ತಿ ಸಾರಟ್ಠೇನ ಮಗ್ಗೋ। ಅಮತೋಗಧಂ ನಿಬ್ಬಾನಂ ಪರಿಯೋಸಾನಟ್ಠೇನ ಮಗ್ಗೋತಿ।>
    stand <ಮಗ್ಗಕಥಾ ನಿಟ್ಠಿತಾ।>
  text <೧೦॥ ಮಣ್ಡಪೇಯ್ಯಕಥಾ>
    text <೨೩೮>, <ಮಣ್ಡಪೇಯ್ಯಮಿದಂ। ಭಿಕ್ಖವೇ। ಬ್ರಹ್ಮಚರಿಯಂ। ಸತ್ಥಾ ಸಮ್ಮುಖೀಭೂತೋ ತಿಧತ್ತಮಣ್ಡೋ। ಸತ್ಥರಿ ಸಮ್ಮುಖೀಭೂತೇ ದೇಸನಾಮಣ್ಡೋ। ಪಟಿಗ್ಗಹಮಣ್ಡೋ। ಬ್ರಹ್ಮಚರಿಯಮಣ್ಡೋ।>
    text <ಕತಮೋ ದೇಸನಾಮಣ್ಡೋ॥ ಚತುನ್ನಂ ಅರಿಯಸಚ್ಚಾನಂ ಆಚಿಕ್ಖನಾ ದೇಸನಾ ಪಞ್ಞಾಪನಾ ಪಟ್ಠಪನಾ ವಿವರಣಾ ವಿಭಜನಾ ಉತ್ತಾನೀಕಮ್ಮಂ। ಚತುನ್ನಂ ಸತಿಪಟ್ಠಾನಾನಂ…ಪೇ॰… ಚತುನ್ನಂ ಸಮ್ಮಪ್ಪಧಾನಾನಂ… ಚತುನ್ನಂ ಇದ್ಧಿಪಾದಾನಂ… ಪಞ್ಚನ್ನಂ ಇನ್ದ್ರಿಯಾನಂ… ಪಞ್ಚನ್ನಂ ಬಲಾನಂ… ಸತ್ತನ್ನಂ ಬೋಜ್ಝಙ್ಗಾನಂ… ಅರಿಯಸ್ಸ ಅಟ್ಠಙ್ಗಿಕಸ್ಸ ಮಗ್ಗಸ್ಸ ಆಚಿಕ್ಖನಾ ದೇಸನಾ ಪಞ್ಞಾಪನಾ ಪಟ್ಠಪನಾ ವಿವರಣಾ ವಿಭಜನಾ ಉತ್ತಾನೀಕಮ್ಮಂ ಅಯಂ ದೇಸನಾಮಣ್ಡೋ।>
    text <ಕತಮೋ ಪಟಿಗ್ಗಹಮಣ್ಡೋ॥ ಭಿಕ್ಖೂ ಭಿಕ್ಖುನಿಯೋ ಉಪಾಸಕಾ ಉಪಾಸಿಕಾಯೋ ದೇವಾ ಮನುಸ್ಸಾ ಯೇ ವಾ ಪನಞ್ಞೇಪಿ ಕೇಚಿ ವಿಞ್ಞಾತಾರೋ ಅಯಂ ಪಟಿಗ್ಗಹಮಣ್ಡೋ।>
    text <ಕತಮೋ ಬ್ರಹ್ಮಚರಿಯಮಣ್ಡೋ॥ ಅಯಮೇವ ಅರಿಯೋ ಅಟ್ಠಙ್ಗಿಕೋ ಮಗ್ಗೋ। ಸೇಯ್ಯಥಿದಂ ಸಮ್ಮಾದಿಟ್ಠಿ। ಸಮ್ಮಾಸಙ್ಕಪ್ಪೋ। ಸಮ್ಮಾವಾಚಾ। ಸಮ್ಮಾಕಮ್ಮನ್ತೋ। ಸಮ್ಮಾಆಜೀವೋ। ಸಮ್ಮಾವಾಯಾಮೋ। ಸಮ್ಮಾಸತಿ। ಸಮ್ಮಾಸಮಾಧಿ ಅಯಂ ಬ್ರಹ್ಮಚರಿಯಮಣ್ಡೋ।>
    text <೨೩೯>, <ಅಧಿಮೋಕ್ಖಮಣ್ಡೋ ಸದ್ಧಿನ್ದ್ರಿಯಂ। ಅಸ್ಸದ್ಧಿಯಂ ಕಸಟೋ। ಅಸ್ಸದ್ಧಿಯಂ ಕಸಟಂ ಛಡ್ಡೇತ್ವಾ ಸದ್ಧಿನ್ದ್ರಿಯಸ್ಸ ಅಧಿಮೋಕ್ಖಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಪಗ್ಗಹಮಣ್ಡೋ ವೀರಿಯಿನ್ದ್ರಿಯಂ। ಕೋಸಜ್ಜಂ ಕಸಟೋ। ಕೋಸಜ್ಜಂ ಕಸಟಂ ಛಡ್ಡೇತ್ವಾ ವೀರಿಯಿನ್ದ್ರಿಯಸ್ಸ ಪಗ್ಗಹಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಉಪಟ್ಠಾನಮಣ್ಡೋ ಸತಿನ್ದ್ರಿಯಂ। ಪಮಾದೋ ಕಸಟೋ। ಪಮಾದಂ ಕಸಟಂ ಛಡ್ಡೇತ್ವಾ ಸತಿನ್ದ್ರಿಯಸ್ಸ ಉಪಟ್ಠಾನಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಅವಿಕ್ಖೇಪಮಣ್ಡೋ ಸಮಾಧಿನ್ದ್ರಿಯಂ। ಉದ್ಧಚ್ಚಂ ಕಸಟೋ। ಉದ್ಧಚ್ಚಂ ಕಸಟಂ ಛಡ್ಡೇತ್ವಾ ಸಮಾಧಿನ್ದ್ರಿಯಸ್ಸ ಅವಿಕ್ಖೇಪಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ದಸ್ಸನಮಣ್ಡೋ ಪಞ್ಞಿನ್ದ್ರಿಯಂ। ಅವಿಜ್ಜಂ ಕಸಟೋ। ಅವಿಜ್ಜಂ ಕಸಟಂ ಛಡ್ಡೇತ್ವಾ ಪಞ್ಞಿನ್ದ್ರಿಯಸ್ಸ ದಸ್ಸನಮಣ್ಡಂ ಪಿವತೀತಿ ಮಣ್ಡಪೇಯ್ಯಂ।>
    text <ಅಸ್ಸದ್ಧಿಯೇ ಅಕಮ್ಪಿಯಮಣ್ಡೋ ಸದ್ಧಾಬಲಂ। ಅಸ್ಸದ್ಧಿಯಂ ಕಸಟೋ। ಅಸ್ಸದ್ಧಿಯಂ ಕಸಟಂ ಛಡ್ಡೇತ್ವಾ ಸದ್ಧಾಬಲಸ್ಸ ಅಸ್ಸದ್ಧಿಯೇ ಅಕಮ್ಪಿಯಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಕೋಸಜ್ಜೇ ಅಕಮ್ಪಿಯಮಣ್ಡೋ ವೀರಿಯಬಲಂ। ಕೋಸಜ್ಜಂ ಕಸಟೋ। ಕೋಸಜ್ಜಂ ಕಸಟಂ ಛಡ್ಡೇತ್ವಾ ವೀರಿಯಬಲಸ್ಸ ಕೋಸಜ್ಜೇ ಅಕಮ್ಪಿಯಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಪಮಾದೇ ಅಕಮ್ಪಿಯಮಣ್ಡೋ ಸತಿಬಲಂ। ಪಮಾದೋ ಕಸಟೋ। ಪಮಾದಂ ಕಸಟಂ ಛಡ್ಡೇತ್ವಾ ಸತಿಬಲಸ್ಸ ಪಮಾದೇ ಅಕಮ್ಪಿಯಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಉದ್ಧಚ್ಚೇ ಅಕಮ್ಪಿಯಮಣ್ಡೋ ಸಮಾಧಿಬಲಂ। ಉದ್ಧಚ್ಚಂ ಕಸಟೋ। ಉದ್ಧಚ್ಚಂ ಕಸಟಂ ಛಡ್ಡೇತ್ವಾ ಸಮಾಧಿಬಲಸ್ಸ ಉದ್ಧಚ್ಚೇ ಅಕಮ್ಪಿಯಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಅವಿಜ್ಜಾಯ ಅಕಮ್ಪಿಯಮಣ್ಡೋ ಪಞ್ಞಾಬಲಂ। ಅವಿಜ್ಜಾ ಕಸಟೋ। ಅವಿಜ್ಜಂ ಕಸಟಂ ಛಡ್ಡೇತ್ವಾ ಪಞ್ಞಾಬಲಸ್ಸ ಅವಿಜ್ಜಾಯ ಅಕಮ್ಪಿಯಮಣ್ಡಂ ಪಿವತೀತಿ ಮಣ್ಡಪೇಯ್ಯಂ।>
    text <ಉಪಟ್ಠಾನಮಣ್ಡೋ ಸತಿಸಮ್ಬೋಜ್ಝಙ್ಗಾ। ಪಮಾದೋ ಕಸಟೋ। ಪಮಾದಂ ಕಸಟಂ ಛಡ್ಡೇತ್ವಾ ಸತಿಸಮ್ಬೋಜ್ಝಙ್ಗಸ್ಸ ಉಪಟ್ಠಾನಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಪವಿಚಯಮಣ್ಡೋ ಧಮ್ಮವಿಚಯಸಮ್ಬೋಜ್ಝಙ್ಗೋ। ಅವಿಜ್ಜಾ ಕಸಟೋ। ಅವಿಜ್ಜಂ ಕಸಟಂ ಛಡ್ಡೇತ್ವಾ ಧಮ್ಮವಿಚಯಸಮ್ಬೋಜ್ಝಙ್ಗಸ್ಸ ಪವಿಚಯಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಪಗ್ಗಹಮಣ್ಡೋ ವೀರಿಯಸಮ್ಬೋಜ್ಝಙ್ಗೋ। ಕೋಸಜ್ಜಂ ಕಸಟೋ। ಕೋಸಜ್ಜಂ ಕಸಟಂ ಛಡ್ಡೇತ್ವಾ ವೀರಿಯಸಮ್ಬೋಜ್ಝಙ್ಗಸ್ಸ ಪಗ್ಗಹಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಫರಣಮಣ್ಡೋ ಪೀತಿಸಮ್ಬೋಜ್ಝಙ್ಗೋ। ಪರಿಳಾಹೋ ಕಸಟೋ। ಪರಿಳಾಹಂ ಕಸಟಂ ಛಡ್ಡೇತ್ವಾ ಪೀತಿಸಮ್ಬೋಜ್ಝಙ್ಗಸ್ಸ ಫರಣಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಉಪಸಮಮಣ್ಡೋ ಪಸ್ಸದ್ಧಿಸಮ್ಬೋಜ್ಝಙ್ಗೋ। ದುಟ್ಠುಲ್ಲಂ ಕಸಟೋ। ದುಟ್ಠುಲ್ಲಂ ಕಸಟಂ ಛಡ್ಡೇತ್ವಾ ಪಸ್ಸದ್ಧಿಸಮ್ಬೋಜ್ಝಙ್ಗಸ್ಸ ಉಪಸಮಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಅವಿಕ್ಖೇಪಮಣ್ಡೋ ಸಮಾಧಿಸಮ್ಬೋಜ್ಝಙ್ಗೋ। ಉದ್ಧಚ್ಚಂ ಕಸಟೋ। ಉದ್ಧಚ್ಚಂ ಕಸಟಂ ಛಡ್ಡೇತ್ವಾ ಸಮಾಧಿಸಮ್ಬೋಜ್ಝಙ್ಗಸ್ಸ ಅವಿಕ್ಖೇಪಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಪಟಿಸಙ್ಖಾನಮಣ್ಡೋ ಉಪೇಕ್ಖಾಸಮ್ಬೋಜ್ಝಙ್ಗೋ। ಅಪ್ಪಟಿಸಙ್ಖಾ ಕಸಟೋ। ಅಪ್ಪಟಿಸಙ್ಖಂ ಕಸಟಂ ಛಡ್ಡೇತ್ವಾ ಉಪೇಕ್ಖಾಸಮ್ಬೋಜ್ಝಙ್ಗಸ್ಸ ಪಟಿಸಙ್ಖಾನಮಣ್ಡಂ ಪಿವತೀತಿ ಮಣ್ಡಪೇಯ್ಯಂ।>
    text <ದಸ್ಸನಮಣ್ಡೋ ಸಮ್ಮಾದಿಟ್ಠಿ। ಮಿಚ್ಛಾದಿಟ್ಠಿ ಕಸಟೋ। ಮಿಚ್ಛಾದಿಟ್ಠಿಂ ಕಸಟಂ ಛಡ್ಡೇತ್ವಾ ಸಮ್ಮಾದಿಟ್ಠಿಯಾ ದಸ್ಸನಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಅಭಿನಿರೋಪನಮಣ್ಡೋ ಸಮ್ಮಾಸಙ್ಕಪ್ಪೋ। ಮಿಚ್ಛಾಸಙ್ಕಪ್ಪೋ ಕಸಟೋ। ಮಿಚ್ಛಾಸಙ್ಕಪ್ಪಂ ಕಸಟಂ ಛಡ್ಡೇತ್ವಾ ಸಮ್ಮಾಸಙ್ಕಪ್ಪಸ್ಸ ಅಭಿನಿರೋಪನಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಪರಿಗ್ಗಹಮಣ್ಡೋ ಸಮ್ಮಾವಾಚಾ। ಮಿಚ್ಛಾವಾಚಾ ಕಸಟೋ। ಮಿಚ್ಛಾವಾಚಂ ಕಸಟಂ ಛಡ್ಡೇತ್ವಾ ಸಮ್ಮಾವಾಚಾಯ ಪರಿಗ್ಗಹಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಸಮುಟ್ಠಾನಮಣ್ಡೋ ಸಮ್ಮಾಕಮ್ಮನ್ತೋ। ಮಿಚ್ಛಾಕಮ್ಮನ್ತೋ ಕಸಟೋ। ಮಿಚ್ಛಾಕಮ್ಮನ್ತಂ ಕಸಟಂ ಛಡ್ಡೇತ್ವಾ ಸಮ್ಮಾಕಮ್ಮನ್ತಸ್ಸ ಸಮುಟ್ಠಾನಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ವೋದಾನಮಣ್ಡೋ ಸಮ್ಮಾಆಜೀವೋ। ಮಿಚ್ಛಾಆಜೀವೋ ಕಸಟೋ। ಮಿಚ್ಛಾಆಜೀವಂ ಕಸಟಂ ಛಡ್ಡೇತ್ವಾ ಸಮ್ಮಾಆಜೀವಸ್ಸ ವೋದಾನಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಪಗ್ಗಹಮಣ್ಡೋ ಸಮ್ಮಾವಾಯಾಮೋ। ಮಿಚ್ಛಾವಾಯಾಮೋ ಕಸಟೋ। ಮಿಚ್ಛಾವಾಯಾಮಂ ಕಸಟಂ ಛಡ್ಡೇತ್ವಾ ಸಮ್ಮಾವಾಯಾಮಸ್ಸ ಪಗ್ಗಹಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಉಪಟ್ಠಾನಮಣ್ಡೋ ಸಮ್ಮಾಸತಿ। ಮಿಚ್ಛಾಸತಿ ಕಸಟೋ। ಮಿಚ್ಛಾಸತಿಂ ಕಸಟಂ ಛಡ್ಡೇತ್ವಾ ಸಮ್ಮಾಸತಿಯಾ ಉಪಟ್ಠಾನಮಣ್ಡಂ ಪಿವತೀತಿ ಮಣ್ಡಪೇಯ್ಯಂ। ಅವಿಕ್ಖೇಪಮಣ್ಡೋ ಸಮ್ಮಾಸಮಾಧಿ। ಮಿಚ್ಛಾಸಮಾಧಿ ಕಸಟೋ। ಮಿಚ್ಛಾಸಮಾಧಿಂ ಕಸಟಂ ಛಡ್ಡೇತ್ವಾ ಸಮ್ಮಾಸಮಾಧಿಸ್ಸ ಅವಿಕ್ಖೇಪಮಣ್ಡಂ ಪಿವತೀತಿ ಮಣ್ಡಪೇಯ್ಯಂ।>
    text <೨೪೦>, <ಅತ್ಥಿ ಮಣ್ಡೋ। ಅತ್ಥಿ ಪೇಯ್ಯಂ। ಅತ್ಥಿ ಕಸಟೋ। ಅಧಿಮೋಕ್ಖಮಣ್ಡೋ ಸದ್ಧಿನ್ದ್ರಿಯಂ। ಅಸ್ಸದ್ಧಿಯಂ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಪಗ್ಗಹಮಣ್ಡೋ ವೀರಿಯಿನ್ದ್ರಿಯಂ। ಕೋಸಜ್ಜಂ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಉಪಟ್ಠಾನಮಣ್ಡೋ ಸತಿನ್ದ್ರಿಯಂ। ಪಮಾದೋ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಅವಿಕ್ಖೇಪಮಣ್ಡೋ ಸಮಾಧಿನ್ದ್ರಿಯಂ। ಉದ್ಧಚ್ಚಂ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ದಸ್ಸನಮಣ್ಡೋ ಪಞ್ಞಿನ್ದ್ರಿಯಂ। ಅವಿಜ್ಜಾ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ।>
    text <ಅಸ್ಸದ್ಧಿಯೇ ಅಕಮ್ಪಿಯಮಣ್ಡೋ ಸದ್ಧಾಬಲಂ। ಅಸ್ಸದ್ಧಿಯಂ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಕೋಸಜ್ಜೇ ಅಕಮ್ಪಿಯಮಣ್ಡೋ ವೀರಿಯಬಲಂ। ಕೋಸಜ್ಜಂ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಪಮಾದೇ ಅಕಮ್ಪಿಯಮಣ್ಡೋ ಸತಿಬಲಂ। ಪಮಾದೋ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಉದ್ಧಚ್ಚೇ ಅಕಮ್ಪಿಯಮಣ್ಡೋ ಸಮಾಧಿಬಲಂ। ಉದ್ಧಚ್ಚಂ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಅವಿಜ್ಜಾಯ ಅಕಮ್ಪಿಯಮಣ್ಡೋ ಪಞ್ಞಾಬಲಂ। ಅವಿಜ್ಜಾ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ।>
    text <ಉಪಟ್ಠಾನಮಣ್ಡೋ ಸತಿಸಮ್ಬೋಜ್ಝಙ್ಗೋ। ಪಮಾದೋ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಪವಿಚಯಮಣ್ಡೋ ಧಮ್ಮವಿಚಯಸಮ್ಬೋಜ್ಝಙ್ಗೋ। ಅವಿಜ್ಜಾ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಪಗ್ಗಹಮಣ್ಡೋ ವೀರಿಯಸಮ್ಬೋಜ್ಝಙ್ಗೋ। ಕೋಸಜ್ಜಂ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಫರಣಮಣ್ಡೋ ಪೀತಿಸಮ್ಬೋಜ್ಝಙ್ಗೋ। ಪರಿಳಾಹೋ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಉಪಸಮಮಣ್ಡೋ ಪಸ್ಸದ್ಧಿಸಮ್ಬೋಜ್ಝಙ್ಗೋ। ದುಟ್ಠುಲ್ಲಂ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಅವಿಕ್ಖೇಪಮಣ್ಡೋ ಸಮಾಧಿಸಮ್ಬೋಜ್ಝಙ್ಗೋ। ಉದ್ಧಚ್ಚಂ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಪಟಿಸಙ್ಖಾನಮಣ್ಡೋ ಉಪೇಕ್ಖಾಸಮ್ಬೋಜ್ಝಙ್ಗೋ। ಅಪಟಿಸಙ್ಖಾ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ।>
    text <ದಸ್ಸನಮಣ್ಡೋ ಸಮ್ಮಾದಿಟ್ಠಿ। ಮಿಚ್ಛಾದಿಟ್ಠಿ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಅಭಿನಿರೋಪನಮಣ್ಡೋ ಸಮ್ಮಾಸಙ್ಕಪ್ಪೋ। ಮಿಚ್ಛಾಸಙ್ಕಪ್ಪೋ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಪರಿಗ್ಗಹಮಣ್ಡೋ ಸಮ್ಮಾವಾಚಾ। ಮಿಚ್ಛಾವಾಚಾ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಸಮುಟ್ಠಾನಮಣ್ಡೋ ಸಮ್ಮಾಕಮ್ಮನ್ತೋ। ಮಿಚ್ಛಾಕಮ್ಮನ್ತೋ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ವೋದಾನಮಣ್ಡೋ ಸಮ್ಮಾಆಜೀವೋ। ಮಿಚ್ಛಾಆಜೀವೋ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಪಗ್ಗಹಮಣ್ಡೋ ಸಮ್ಮಾವಾಯಾಮೋ। ಮಿಚ್ಛಾವಾಯಾಮೋ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಉಪಟ್ಠಾನಮಣ್ಡೋ ಸಮ್ಮಾಸತಿ। ಮಿಚ್ಛಾಸತಿ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ। ಅವಿಕ್ಖೇಪಮಣ್ಡೋ ಸಮ್ಮಾಸಮಾಧಿ। ಮಿಚ್ಛಾಸಮಾಧಿ ಕಸಟೋ। ಯೋ ತತ್ಥ ಅತ್ಥರಸೋ ಧಮ್ಮರಸೋ ವಿಮುತ್ತಿರಸೋ ಇದಂ ಪೇಯ್ಯಂ।>
    text <ದಸ್ಸನಮಣ್ಡೋ ಸಮ್ಮಾದಿಟ್ಠಿ… ಅಭಿನಿರೋಪನಮಣ್ಡೋ ಸಮ್ಮಾಸಙ್ಕಪ್ಪೋ… ಪರಿಗ್ಗಹಮಣ್ಡೋ ಸಮ್ಮಾವಾಚಾ… ಸಮುಟ್ಠಾನಮಣ್ಡೋ ಸಮ್ಮಾಕಮ್ಮನ್ತೋ… ವೋದಾನಮಣ್ಡೋ ಸಮ್ಮಾಆಜೀವೋ… ಪಗ್ಗಹಮಣ್ಡೋ ಸಮ್ಮಾವಾಯಾಮೋ… ಉಪಟ್ಠಾನಮಣ್ಡೋ ಸಮ್ಮಾಸತಿ… ಅವಿಕ್ಖೇಪಮಣ್ಡೋ ಸಮ್ಮಾಸಮಾಧಿ।>
    text <ಉಪಟ್ಠಾನಮಣ್ಡೋ ಸತಿಸಮ್ಬೋಜ್ಝಙ್ಗೋ… ಪವಿಚಯಮಣ್ಡೋ ಧಮ್ಮವಿಚಯಸಮ್ಬೋಜ್ಝಙ್ಗೋ… ಪಗ್ಗಹಮಣ್ಡೋ ವೀರಿಯಸಮ್ಬೋಜ್ಝಙ್ಗೋ… ಫರಣಮಣ್ಡೋ ಪೀತಿಸಮ್ಬೋಜ್ಝಙ್ಗೋ… ಉಪಸಮಮಣ್ಡೋ ಪಸ್ಸದ್ಧಿಸಮ್ಬೋಜ್ಝಙ್ಗೋ… ಅವಿಕ್ಖೇಪಮಣ್ಡೋ ಸಮಾಧಿಸಮ್ಬೋಜ್ಝಙ್ಗೋ… ಪಟಿಸಙ್ಖಾನಮಣ್ಡೋ ಉಪೇಕ್ಖಾಸಮ್ಬೋಜ್ಝಙ್ಗೋ।>
    text <ಅಸ್ಸದ್ಧಿಯೇ ಅಕಮ್ಪಿಯಮಣ್ಡೋ ಸದ್ಧಾಬಲಂ… ಕೋಸಜ್ಜೇ ಅಕಮ್ಪಿಯಮಣ್ಡೋ ವೀರಿಯಬಲಂ… ಪಮಾದೇ ಅಕಮ್ಪಿಯಮಣ್ಡೋ ಸತಿಬಲಂ… ಉದ್ಧಚ್ಚೇ ಅಕಮ್ಪಿಯಮಣ್ಡೋ ಸಮಾಧಿಬಲಂ… ಅವಿಜ್ಜಾಯ ಅಕಮ್ಪಿಯಮಣ್ಡೋ ಪಞ್ಞಾಬಲಂ।>
    text <ಅಧಿಮೋಕ್ಖಮಣ್ಡೋ ಸದ್ಧಿನ್ದ್ರಿಯಂ… ಪಗ್ಗಹಮಣ್ಡೋ ವೀರಿಯಿನ್ದ್ರಿಯಂ… ಉಪಟ್ಠಾನಮಣ್ಡೋ ಸತಿನ್ದ್ರಿಯಂ… ಅವಿಕ್ಖೇಪಮಣ್ಡೋ ಸಮಾಧಿನ್ದ್ರಿಯಂ… ದಸ್ಸನಮಣ್ಡೋ ಪಞ್ಞಿನ್ದ್ರಿಯಂ।>
    text <ಆಧಿಪತೇಯ್ಯಟ್ಠೇನ ಇನ್ದ್ರಿಯಾ ಮಣ್ಡೋ। ಅಕಮ್ಪಿಯಟ್ಠೇನ ಬಲಾ ಮಣ್ಡೋ। ನಿಯ್ಯಾನಟ್ಠೇನ ಬೋಜ್ಝಙ್ಗಾ ಮಣ್ಡೋ। ಹೇತುಟ್ಠೇನ ಮಗ್ಗೋ ಮಣ್ಡೋ। ಉಪಟ್ಠಾನಟ್ಠೇನ ಸತಿಪಟ್ಠಾನಾ ಮಣ್ಡೋ। ಪದಹನಟ್ಠೇನ ಸಮ್ಮಪ್ಪಧಾನಾ ಮಣ್ಡೋ। ಇಜ್ಝನಟ್ಠೇನ ಇದ್ಧಿಪಾದಾ ಮಣ್ಡೋ। ತಥಟ್ಠೇನ ಸಚ್ಚಾ ಮಣ್ಡೋ। ಅವಿಕ್ಖೇಪಟ್ಠೇನ ಸಮಥೋ ಮಣ್ಡೋ। ಅನುಪಸ್ಸನಟ್ಠೇನ ವಿಪಸ್ಸನಾ ಮಣ್ಡೋ। ಏಕರಸಟ್ಠೇನ ಸಮಥವಿಪಸ್ಸನಾ ಮಣ್ಡೋ। ಅನತಿವತ್ತನಟ್ಠೇನ ಯುಗನದ್ಧಾ ಮಣ್ಡೋ। ಸಂವರಟ್ಠೇನ ಸೀಲವಿಸುದ್ಧಿ ಮಣ್ಡೋ। ಅವಿಕ್ಖೇಪಟ್ಠೇನ ಚಿತ್ತವಿಸುದ್ಧಿ ಮಣ್ಡೋ। ದಸ್ಸನಟ್ಠೇನ ದಿಟ್ಠಿವಿಸುದ್ಧಿ ಮಣ್ಡೋ। ಮುತ್ತಟ್ಠೇನ ವಿಮೋಕ್ಖೋ ಮಣ್ಡೋ। ಪಟಿವೇಧಟ್ಠೇನ ವಿಜ್ಜಾ ಮಣ್ಡೋ। ಪರಿಚ್ಚಾಗಟ್ಠೇನ ವಿಮುತ್ತಿ ಮಣ್ಡೋ। ಸಮುಚ್ಛೇದಟ್ಠೇನ ಖಯೇ ಞಾಣಂ ಮಣ್ಡೋ। ಪಟಿಪ್ಪಸ್ಸದ್ಧಟ್ಠೇನ ಅನುಪ್ಪಾದೇ ಞಾಣಂ ಮಣ್ಡೋ। ಛನ್ದೋ ಮೂಲಟ್ಠೇನ ಮಣ್ಡೋ। ಮನಸಿಕಾರೋ ಸಮುಟ್ಠಾನಟ್ಠೇನ ಮಣ್ಡೋ। ಫಸ್ಸೋ ಸಮೋಧಾನಟ್ಠೇನ ಮಣ್ಡೋ। ವೇದನಾ ಸಮೋಸರಣಟ್ಠೇನ ಮಣ್ಡೋ। ಸಮಾಧಿ ಪಮುಖಟ್ಠೇನ ಮಣ್ಡೋ। ಸತಿ ಆಧಿಪತೇಯ್ಯಟ್ಠೇನ ಮಣ್ಡೋ। ಪಞ್ಞಾ ತತುತ್ತರಟ್ಠೇನ ಮಣ್ಡೋ। ವಿಮುತ್ತಿ ಸಾರಟ್ಠೇನ ಮಣ್ಡೋ। ಅಮತೋಗಧಂ ನಿಬ್ಬಾನಂ ಪರಿಯೋಸಾನಟ್ಠೇನ ಮಣ್ಡೋತಿ।>
    stand <ಚತುತ್ಥಭಾಣವಾರೋ।>
    stand <ಮಣ್ಡಪೇಯ್ಯಕಥಾ ನಿಟ್ಠಿತಾ।>
    stand <ಮಹಾವಗ್ಗೋ ಪಠಮೋ।>
    text <ತಸ್ಸುದ್ದಾನಂ>
    stand <ಏಸ ನಿಕಾಯಧರೇಹಿ ಠಪಿತೋ। ಅಸಮೋ ಪಠಮೋ ಪವರೋ>
    text <ವರವಗ್ಗೋತಿ।>
