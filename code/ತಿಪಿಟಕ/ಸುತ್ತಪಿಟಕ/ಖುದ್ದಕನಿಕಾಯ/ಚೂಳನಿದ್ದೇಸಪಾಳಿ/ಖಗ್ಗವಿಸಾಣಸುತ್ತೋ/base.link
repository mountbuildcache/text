text <ಖಗ್ಗವಿಸಾಣಸುತ್ತೋ>
  text <ಖಗ್ಗವಿಸಾಣಸುತ್ತನಿದ್ದೇಸೋ>
    text <ಪಠಮವಗ್ಗೋ>
      text <೧೨೧>
        text <ಸಬ್ಬೇಸು ಭೂತೇಸು ನಿಧಾಯ ದಣ್ಡಂ। ಅವಿಹೇಠಯಂ ಅಞ್ಞತರಮ್ಪಿ ತೇಸಂ।>
        text <ನ ಪುತ್ತಮಿಚ್ಛೇಯ್ಯ ಕುತೋ ಸಹಾಯಂ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ತಣ್ಹಾದುತಿಯೋ ಪುರಿಸೋ। ದೀಘಮದ್ಧಾನ ಸಂಸರಂ।>
        text <ಇತ್ಥಭಾವಞ್ಞಥಾಭಾವಂ। ಸಂಸಾರಂ ನಾತಿವತ್ತತಿ॥>
        text <ಏತಮಾದೀನವಂ ಞತ್ವಾ। ತಣ್ಹಂ ದುಕ್ಖಸ್ಸ ಸಮ್ಭವಂ।>
        text <ವೀತತಣ್ಹೋ ಅನಾದಾನೋ। ಸತೋ ಭಿಕ್ಖು ಪರಿಬ್ಬಜೇತಿ॥>
        text <ಏಕಾಯನಂ ಜಾತಿಖಯನ್ತದಸ್ಸೀ। ಮಗ್ಗಂ ಪಜಾನಾತಿ ಹಿತಾನುಕಮ್ಪೀ।>
        text <ಏತೇನ ಮಗ್ಗೇನ ತರಿಂಸು ಪುಬ್ಬೇ। ತರಿಸ್ಸನ್ತಿ ಯೇ ಚ ತರನ್ತಿ ಓಘನ್ತಿ॥>
        text <ಸಬ್ಬೇಸು ಭೂತೇಸು ನಿಧಾಯ ದಣ್ಡಂ। ಅವಿಹೇಠಯಂ ಅಞ್ಞತರಮ್ಪಿ ತೇಸಂ।>
        text <ನ ಪುತ್ತಮಿಚ್ಛೇಯ್ಯ ಕುತೋ ಸಹಾಯಂ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಸಬ್ಬೇಸು ಭೂತೇಸು ನಿಧಾಯ ದಣ್ಡನ್ತಿ। ಸಬ್ಬೇಸೂತಿ ಸಬ್ಬೇನ ಸಬ್ಬಂ ಸಬ್ಬಥಾ ಸಬ್ಬಂ ಅಸೇಸಂ ನಿಸ್ಸೇಸಂ ಪರಿಯಾದಿಯನವಚನಮೇತಂ ಸಬ್ಬೇಸೂತಿ। ಭೂತೇಸೂತಿ ಭೂತಾ ವುಚ್ಚನ್ತಿ ತಸಾ ಚ ಥಾವರಾ ಚ। ತಸಾತಿ ಯೇಸಂ ತಸಿತತಣ್ಹಾ ಅಪ್ಪಹೀನಾ। ಯೇಸಞ್ಚ ಭಯಭೇರವಾ ಅಪ್ಪಹೀನಾ। ಕಿಂಕಾರಣಾ ವುಚ್ಚನ್ತಿ ತಸಾ॥ ತೇ ತಸನ್ತಿ ಉತ್ತಸನ್ತಿ ಪರಿತಸನ್ತಿ ಭಾಸನ್ತಿ ಸನ್ತಾಸಂ ಆಪಜ್ಜನ್ತಿ। ತಂಕಾರಣಾ ವುಚ್ಚನ್ತಿ ತಸಾ। ಥಾವರಾತಿ ಯೇಸಂ ತಸಿತತಣ್ಹಾ ಪಹೀನಾ। ಯೇಸಞ್ಚ ಭಯಭೇರವಾ ಪಹೀನಾ। ಕಿಂಕಾರಣಾ ವುಚ್ಚನ್ತಿ ಥಾವರಾ॥ ತೇ ನ ತಸನ್ತಿ ನ ಉತ್ತಸನ್ತಿ ನ ಪರಿತಸನ್ತಿ ನ ಭಾಯನ್ತಿ ನ ಸನ್ತಾಸಂ ಆಪಜ್ಜನ್ತಿ। ತಂಕಾರಣಾ ವುಚ್ಚನ್ತಿ ಥಾವರಾ। ದಣ್ಡನ್ತಿ ತಯೋ ದಣ್ಡಾ ಕಾಯದಣ್ಡೋ ವಚೀದಣ್ಡೋ ಮನೋದಣ್ಡೋ। ತಿವಿಧಂ ಕಾಯದುಚ್ಚರಿತಂ ಕಾಯದಣ್ಡೋ। ಚತುಬ್ಬಿಧಂ ವಚೀದುಚ್ಚರಿತಂ ವಚೀದಣ್ಡೋ। ತಿವಿಧಂ ಮನೋದುಚ್ಚರಿತಂ ಮನೋದಣ್ಡೋ। ಸಬ್ಬೇಸು ಭೂತೇಸು ನಿಧಾಯ ದಣ್ಡನ್ತಿ ಸಬ್ಬೇಸು ಭೂತೇಸು ದಣ್ಡಂ ನಿಧಾಯ ನಿದಹಿತ್ವಾ।>
      text <ಅವಿಹೇಠಯಂ ಅಞ್ಞತರಮ್ಪಿ ತೇಸನ್ತಿ ಏಕಮೇಕಮ್ಪಿ ಸತ್ತಂ ಪಾಣಿನಾ ವಾ ಲೇಡ್ಡುನಾ ವಾ ದಣ್ಡೇನ ವಾ ಸತ್ಥೇನ ವಾ ಅನ್ದುಯಾ ವಾ ರಜ್ಜುಯಾ ವಾ ಅವಿಹೇಠಯನ್ತೋ। ಸಬ್ಬೇಪಿ ಸತ್ತೇ ಪಾಣಿನಾ ವಾ ಲೇಡ್ಡುನಾ ವಾ ದಣ್ಡೇನ ವಾ ಸತ್ಥೇನ ವಾ ಅನ್ದುಯಾ ವಾ ರಜ್ಜುಯಾ ವಾ ಅವಿಹೇಠಯನ್ತೋತಿ ಅವಿಹೇಠಯಂ ಅಞ್ಞತರಮ್ಪಿ ತೇಸಂ।>
      text <ನ ಪುತ್ತಮಿಚ್ಛೇಯ್ಯ ಕುತೋ ಸಹಾಯನ್ತಿ। ನಾತಿ ಪಟಿಕ್ಖೇಪೋ। ಪುತ್ತಾತಿ ಚತ್ತಾರೋ ಪುತ್ತಾ ಅತ್ರಜೋ ಪುತ್ತೋ। ಖೇತ್ತಜೋ ಪುತ್ತೋ। ದಿನ್ನಕೋ ಪುತ್ತೋ। ಅನ್ತೇವಾಸಿಕೋ ಪುತ್ತೋ। ಸಹಾಯನ್ತಿ ಸಹಾಯಾ ವುಚ್ಚನ್ತಿ ಯೇಹಿ ಸಹ ಆಗಮನಂ ಫಾಸು। ಗಮನಂ ಫಾಸು। ಗಮನಾಗಮನಂ ಫಾಸು। ಠಾನಂ ಫಾಸು। ನಿಸಜ್ಜನಂ ಫಾಸು। ಸಯನಂ ಫಾಸು। ಆಲಪನಂ ಫಾಸು। ಸಲ್ಲಪನಂ ಫಾಸು। ಉಲ್ಲಪನಂ ಫಾಸು। ಸಮುಲ್ಲಪನಂ ಫಾಸು। ನ ಪುತ್ತಮಿಚ್ಛೇಯ್ಯ ಕುತೋ ಸಹಾಯನ್ತಿ ಪುತ್ತಮ್ಪಿ ನ ಇಚ್ಛೇಯ್ಯ ನ ಸಾದಿಯೇಯ್ಯ ನ ಪತ್ಥಯೇಯ್ಯ ನ ಪಿಹಯೇಯ್ಯ ನಾಭಿಜಪ್ಪೇಯ್ಯ। ಕುತೋ ಮಿತ್ತಂ ವಾ ಸನ್ದಿಟ್ಠಂ ವಾ ಸಮ್ಭತ್ತಂ ವಾ ಸಹಾಯಂ ವಾ ಇಚ್ಛೇಯ್ಯ ಸಾದಿಯೇಯ್ಯ ಪತ್ಥಯೇಯ್ಯ ಪಿಹಯೇಯ್ಯ ಅಭಿಜಪ್ಪೇಯ್ಯಾತಿ ನ ಪುತ್ತಮಿಚ್ಛೇಯ್ಯ ಕುತೋ ಸಹಾಯಂ।>
      text <ಏಕೋ ಚರೇ ಖಗ್ಗವಿಸಾಣಕಪ್ಪೋತಿ। ಏಕೋತಿ ಸೋ ಪಚ್ಚೇಕಸಮ್ಬುದ್ಧೋ ಪಬ್ಬಜ್ಜಾಸಙ್ಖಾತೇನ ಏಕೋ। ಅದುತಿಯಟ್ಠೇನ ಏಕೋ। ತಣ್ಹಾಯ ಪಹಾನಟ್ಠೇನ ಏಕೋ। ಏಕನ್ತವೀತರಾಗೋತಿ ಏಕೋ। ಏಕನ್ತವೀತದೋಸೋತಿ ಏಕೋ। ಏಕನ್ತವೀತಮೋಹೋತಿ ಏಕೋ। ಏಕನ್ತನಿಕ್ಕಿಲೇಸೋತಿ ಏಕೋ। ಏಕಾಯನಮಗ್ಗಂ ಗತೋತಿ ಏಕೋ। ಏಕೋ ಅನುತ್ತರಂ ಪಚ್ಚೇಕಸಮ್ಬೋಧಿಂ ಅಭಿಸಮ್ಬುದ್ಧೋತಿ ಏಕೋ।>
      text <ಕಥಂ ಸೋ ಪಚ್ಚೇಕಸಮ್ಬುದ್ಧೋ ಪಬ್ಬಜ್ಜಾಸಙ್ಖಾತೇನ ಏಕೋ॥ ಸೋ ಪಚ್ಚೇಕಸಮ್ಬುದ್ಧೋ ಸಬ್ಬಂ ಘರಾವಾಸಪಲಿಬೋಧಂ ಛಿನ್ದಿತ್ವಾ ಪುತ್ತದಾರಪಲಿಬೋಧಂ ಛಿನ್ದಿತ್ವಾ ಞಾತಿಪಲಿಬೋಧಂ ಛಿನ್ದಿತ್ವಾ ಸನ್ನಿಧಿಪಲಿಬೋಧಂ ಛಿನ್ದಿತ್ವಾ ಕೇಸಮಸ್ಸುಂ ಓಹಾರೇತ್ವಾ ಕಾಸಾಯಾನಿ ವತ್ಥಾನಿ ಅಚ್ಛಾದೇತ್ವಾ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತ್ವಾ ಅಕಿಞ್ಚನಭಾವಂ ಉಪಗನ್ತ್ವಾ ಏಕೋ ಚರತಿ ವಿಹರತಿ ಇರಿಯತಿ ವತ್ತೇತಿ ಪಾಲೇತಿ ಯಪೇತಿ ಯಾಪೇತೀತಿ ಏವಂ ಸೋ ಪಚ್ಚೇಕಸಮ್ಬುದ್ಧೋ ಪಬ್ಬಜ್ಜಾಸಙ್ಖಾತೇನ ಏಕೋ।>
      text <ಕಥಂ ಸೋ ಪಚ್ಚೇಕಸಮ್ಬುದ್ಧೋ ಅದುತಿಯಟ್ಠೇನ ಏಕೋ॥ ಸೋ ಏವಂ ಪಬ್ಬಜಿತೋ ಸಮಾನೋ ಏಕೋ ಅರಞ್ಞವನಪತ್ಥಾನಿ ಪನ್ತಾನಿ ಸೇನಾಸನಾನಿ ಪಟಿಸೇವತಿ ಅಪ್ಪಸದ್ದಾನಿ ಅಪ್ಪನಿಗ್ಘೋಸಾನಿ ವಿಜನವಾತಾನಿ ಮನುಸ್ಸರಾಹಸ್ಸೇಯ್ಯಕಾನಿ ಪಟಿಸಲ್ಲಾನಸಾರುಪ್ಪಾನಿ। ಸೋ ಏಕೋ ಗಚ್ಛತಿ। ಏಕೋ ತಿಟ್ಠತಿ। ಏಕೋ ನಿಸೀದತಿ। ಏಕೋ ಸೇಯ್ಯಂ ಕಪ್ಪೇತಿ। ಏಕೋ ಗಾಮಂ ಪಿಣ್ಡಾಯ ಪವಿಸತಿ। ಏಕೋ ಅಭಿಕ್ಕಮತಿ। ಏಕೋ ಪಟಿಕ್ಕಮತಿ। ಏಕೋ ರಹೋ ನಿಸೀದತಿ। ಏಕೋ ಚಙ್ಕಮಂ ಅಧಿಟ್ಠಾತಿ। ಏಕೋ ಚರತಿ ವಿಹರತಿ ಇರಿಯತಿ ವತ್ತೇತಿ ಪಾಲೇತಿ ಯಪೇತಿ ಯಾಪೇತೀತಿ ಏವಂ ಸೋ ಪಚ್ಚೇಕಸಮ್ಬುದ್ಧೋ ಅದುತಿಯಟ್ಠೇನ ಏಕೋ।>
      text <ಕಥಂ ಸೋ ಪಚ್ಚೇಕಸಮ್ಬುದ್ಧೋ ತಣ್ಹಾಯ ಪಹಾನಟ್ಠೇನ ಏಕೋ॥ ಸೋ ಏವಂ ಏಕೋ ಅದುತಿಯೋ ಅಪ್ಪಮತ್ತೋ ಆತಾಪೀ ಪಹಿತತ್ತೋ ವಿಹರನ್ತೋ ಮಹಾಪಧಾನಂ ಪದಹನ್ತೋ ಮಾರಂ ಸಸೇನಕಂ ನಮುಚಿಂ ಕಣ್ಹಂ ಪಮತ್ತಬನ್ಧುಂ ವಿಧಮೇತ್ವಾ ಚ ತಣ್ಹಾಜಾಲಿನಿಂ ವಿಸರಿತಂ ವಿಸತ್ತಿಕಂ ಪಜಹಿ ವಿನೋದೇಸಿ ಬ್ಯನ್ತೀಅಕಾಸಿ ಅನಭಾವಂಗಮೇಸಿ।>
      text <ಏವಂ ಸೋ ಪಚ್ಚೇಕಸಮ್ಬುದ್ಧೋ ತಣ್ಹಾಯ ಪಹಾನಟ್ಠೇನ ಏಕೋ।>
      text <ಕಥಂ ಸೋ ಪಚ್ಚೇಕಸಮ್ಬುದ್ಧೋ ಏಕನ್ತವೀತರಾಗೋತಿ ಏಕೋ॥ ರಾಗಸ್ಸ ಪಹೀನತ್ತಾ ಏಕನ್ತವೀತರಾಗೋತಿ ಏಕೋ। ದೋಸಸ್ಸ ಪಹೀನತ್ತಾ ಏಕನ್ತವೀತದೋಸೋತಿ ಏಕೋ। ಮೋಹಸ್ಸ ಪಹೀನತ್ತಾ ಏಕನ್ತವೀತಮೋಹೋತಿ ಏಕೋ। ಕಿಲೇಸಾನಂ ಪಹೀನತ್ತಾ ಏಕನ್ತನಿಕ್ಕಿಲೇಸೋತಿ ಏಕೋ। ಏವಂ ಸೋ ಪಚ್ಚೇಕಸಮ್ಬುದ್ಧೋ ಏಕನ್ತವೀತರಾಗೋತಿ ಏಕೋ।>
      text <ಕಥಂ ಸೋ ಪಚ್ಚೇಕಸಮ್ಬುದ್ಧೋ ಏಕಾಯನಮಗ್ಗಂ ಗತೋತಿ ಏಕೋ॥ ಏಕಾಯನಮಗ್ಗೋ ವುಚ್ಚತಿ ಚತ್ತಾರೋ ಸತಿಪಟ್ಠಾನಾ। ಚತ್ತಾರೋ ಸಮ್ಮಪ್ಪಧಾನಾ। ಚತ್ತಾರೋ ಇದ್ಧಿಪಾದಾ। ಪಞ್ಚಿನ್ದ್ರಿಯಾನಿ। ಪಞ್ಚ ಬಲಾನಿ। ಸತ್ತ ಬೋಜ್ಝಙ್ಗಾ ಅರಿಯೋ ಅಟ್ಠಙ್ಗಿಕೋ ಮಗ್ಗೋ।>
      text <ಏವಂ ಸೋ ಪಚ್ಚೇಕಸಮ್ಬುದ್ಧೋ ಏಕಾಯನಮಗ್ಗಂ ಗತೋತಿ ಏಕೋ।>
      text <ಕಥಂ ಸೋ ಪಚ್ಚೇಕಸಮ್ಬುದ್ಧೋ ಏಕೋ ಅನುತ್ತರಂ ಪಚ್ಚೇಕಸಮ್ಬೋಧಿಂ ಅಭಿಸಮ್ಬುದ್ಧೋತಿ ಏಕೋ॥ ಬೋಧಿ ವುಚ್ಚತಿ ಚತೂಸು ಮಗ್ಗೇಸು ಞಾಣಂ। ಪಞ್ಞಾ ಪಞ್ಞಿನ್ದ್ರಿಯಂ ಪಞ್ಞಾಬಲಂ ಧಮ್ಮವಿಚಯಸಮ್ಬೋಜ್ಝಙ್ಗೋ ವೀಮಂಸಾ ವಿಪಸ್ಸನಾ ಸಮ್ಮಾದಿಟ್ಠಿ। ಸೋ ಪಚ್ಚೇಕಸಮ್ಬುದ್ಧೋ ಮಗ್ಗಪಚ್ಚೇಕಸಮ್ಬುದ್ಧೋ ಞಾಣಪಚ್ಚೇಕಸಮ್ಬುದ್ಧೋ ಸಬ್ಬೇ ಸಙ್ಖಾರಾ ಅನಿಚ್ಚಾತಿ ಬುಜ್ಝಿ। ಸಬ್ಬೇ ಸಙ್ಖಾರಾ ದುಕ್ಖಾತಿ ಬುಜ್ಝಿ। ಸಬ್ಬೇ ಧಮ್ಮಾ ಅನತ್ತಾತಿ ಬುಜ್ಝಿ। ಅವಿಜ್ಜಾಪಚ್ಚಯಾ ಸಙ್ಖಾರಾತಿ ಬುಜ್ಝಿ। ಸಙ್ಖಾರಪಚ್ಚಯಾ ವಿಞ್ಞಾಣನ್ತಿ ಬುಜ್ಝಿ। ವಿಞ್ಞಾಣಪಚ್ಚಯಾ ನಾಮರೂಪನ್ತಿ ಬುಜ್ಝಿ। ನಾಮರೂಪಪಚ್ಚಯಾ ಸಳಾಯತನನ್ತಿ ಬುಜ್ಝಿ। ಸಳಾಯತನಪಚ್ಚಯಾ ಫಸ್ಸೋತಿ ಬುಜ್ಝಿ। ಫಸ್ಸಪಚ್ಚಯಾ ವೇದನಾತಿ ಬುಜ್ಝಿ। ವೇದನಾಪಚ್ಚಯಾ ತಣ್ಹಾತಿ ಬುಜ್ಝಿ। ತಣ್ಹಾಪಚ್ಚಯಾ ಉಪಾದಾನನ್ತಿ ಬುಜ್ಝಿ। ಉಪಾದಾನಪಚ್ಚಯಾ ಭವೋತಿ ಬುಜ್ಝಿ। ಭವಪಚ್ಚಯಾ ಜಾತೀತಿ ಬುಜ್ಝಿ। ಜಾತಿಪಚ್ಚಯಾ ಜರಾಮರಣನ್ತಿ ಬುಜ್ಝಿ। ಅವಿಜ್ಜಾನಿರೋಧಾ ಸಙ್ಖಾರನಿರೋಧೋತಿ ಬುಜ್ಝಿ। ಸಙ್ಖಾರನಿರೋಧಾ ವಿಞ್ಞಾಣನಿರೋಧೋತಿ ಬುಜ್ಝಿ। ವಿಞ್ಞಾಣನಿರೋಧಾ ನಾಮರೂಪನಿರೋಧೋತಿ ಬುಜ್ಝಿ। ನಾಮರೂಪನಿರೋಧಾ ಸಳಾಯತನನಿರೋಧೋತಿ ಬುಜ್ಝಿ। ಸಳಾಯತನನಿರೋಧಾ ಫಸ್ಸನಿರೋಧೋತಿ ಬುಜ್ಝಿ। ಫಸ್ಸನಿರೋಧಾ ವೇದನಾನಿರೋಧೋತಿ ಬುಜ್ಝಿ। ವೇದನಾನಿರೋಧಾ ತಣ್ಹಾನಿರೋಧೋತಿ ಬುಜ್ಝಿ। ತಣ್ಹಾನಿರೋಧಾ ಉಪಾದಾನನಿರೋಧೋತಿ ಬುಜ್ಝಿ। ಉಪಾದಾನನಿರೋಧಾ ಭವನಿರೋಧೋತಿ ಬುಜ್ಝಿ। ಭವನಿರೋಧಾ ಜಾತಿನಿರೋಧೋತಿ ಬುಜ್ಝಿ। ಜಾತಿನಿರೋಧಾ ಜರಾಮರಣನಿರೋಧೋತಿ ಬುಜ್ಝಿ। ಇದಂ ದುಕ್ಖನ್ತಿ ಬುಜ್ಝಿ। ಅಯಂ ದುಕ್ಖಸಮುದಯೋತಿ ಬುಜ್ಝಿ। ಅಯಂ ದುಕ್ಖನಿರೋಧೋತಿ ಬುಜ್ಝಿ। ಅಯಂ ದುಕ್ಖನಿರೋಧಗಾಮಿನೀ ಪಟಿಪದಾತಿ ಬುಜ್ಝಿ। ಇಮೇ ಆಸವಾತಿ ಬುಜ್ಝಿ। ಅಯಂ ಆಸವಸಮುದಯೋತಿ ಬುಜ್ಝಿ…ಪೇ॰… ಅಯಂ ಆಸವನಿರೋಧಗಾಮಿನೀ ಪಟಿಪದಾತಿ ಬುಜ್ಝಿ। ಇಮೇ ಧಮ್ಮಾ ಅಭಿಞ್ಞೇಯ್ಯಾತಿ ಬುಜ್ಝಿ। ಇಮೇ ಧಮ್ಮಾ ಪಹಾತಬ್ಬಾತಿ ಬುಜ್ಝಿ। ಇಮೇ ಧಮ್ಮಾ ಸಚ್ಛಿಕಾತಬ್ಬಾತಿ ಬುಜ್ಝಿ। ಇಮೇ ಧಮ್ಮಾ ಭಾವೇತಬ್ಬಾತಿ ಬುಜ್ಝಿ। ಛನ್ನಂ ಫಸ್ಸಾಯತನಾನಂ ಸಮುದಯಞ್ಚ ಅತ್ಥಙ್ಗಮಞ್ಚ ಅಸ್ಸಾದಞ್ಚ ಆದೀನವಞ್ಚ ನಿಸ್ಸರಣಞ್ಚ ಬುಜ್ಝಿ। ಪಞ್ಚನ್ನಂ ಉಪಾದಾನಕ್ಖನ್ಧಾನಂ ಸಮುದಯಞ್ಚ…ಪೇ॰… ನಿಸ್ಸರಣಞ್ಚ ಬುಜ್ಝಿ। ಚತುನ್ನಂ ಮಹಾಭೂತಾನಂ ಸಮುದಯಞ್ಚ ಅತ್ಥಙ್ಗಮಞ್ಚ ಅಸ್ಸಾದಞ್ಚ ಆದೀನವಞ್ಚ ನಿಸ್ಸರಣಞ್ಚ ಬುಜ್ಝಿ। ಯಂ ಕಿಞ್ಚಿ ಸಮುದಯಧಮ್ಮಂ ಸಬ್ಬಂ ತಂ ನಿರೋಧಧಮ್ಮನ್ತಿ ಬುಜ್ಝಿ।>
      text <ಅಥ ವಾ। ಯಂ ಬುಜ್ಝಿತಬ್ಬಂ ಅನುಬುಜ್ಝಿತಬ್ಬಂ ಪಟಿಬುಜ್ಝಿತಬ್ಬಂ ಸಮ್ಬುಜ್ಝಿತಬ್ಬಂ ಅಧಿಗನ್ತಬ್ಬಂ ಫಸ್ಸಿತಬ್ಬಂ ಸಚ್ಛಿಕಾತಬ್ಬಂ। ಸಬ್ಬಂ ತಂ ತೇನ ಪಚ್ಚೇಕಬೋಧಿಞಾಣೇನ ಬುಜ್ಝಿ ಅನುಬುಜ್ಝಿ ಪಟಿಬುಜ್ಝಿ ಸಮ್ಬುಜ್ಝಿ ಅಧಿಗಚ್ಛಿ ಫಸ್ಸೇಸಿ ಸಚ್ಛಾಕಾಸೀತಿ ಏವಂ ಸೋ ಪಚ್ಚೇಕಸಮ್ಬುದ್ಧೋ ಏಕೋ ಅನುತ್ತರಂ ಪಚ್ಚೇಕಸಮ್ಬೋಧಿಂ ಅಭಿಸಮ್ಬುದ್ಧೋತಿ ಏಕೋ।>
      text <ಚರೇತಿ ಅಟ್ಠ ಚರಿಯಾಯೋ ಇರಿಯಾಪಥಚರಿಯಾ। ಆಯತನಚರಿಯಾ। ಸತಿಚರಿಯಾ। ಸಮಾಧಿಚರಿಯಾ। ಞಾಣಚರಿಯಾ। ಮಗ್ಗಚರಿಯಾ। ಪತ್ತಿಚರಿಯಾ। ಲೋಕತ್ಥಚರಿಯಾ। ಇರಿಯಾಪಥಚರಿಯಾತಿ ಚತೂಸು ಇರಿಯಾಪಥೇಸು। ಆಯತನಚರಿಯಾತಿ ಛಸು ಅಜ್ಝತ್ತಿಕಬಾಹಿರೇಸು ಆಯತನೇಸು। ಸತಿಚರಿಯಾತಿ ಚತೂಸು ಸತಿಪಟ್ಠಾನೇಸು। ಸಮಾಧಿಚರಿಯಾತಿ ಚತೂಸು ಝಾನೇಸು। ಞಾಣಚರಿಯಾತಿ ಚತೂಸು ಅರಿಯಸಚ್ಚೇಸು। ಮಗ್ಗಚರಿಯಾತಿ ಚತೂಸು ಅರಿಯಮಗ್ಗೇಸು। ಪತ್ತಿಚರಿಯಾತಿ ಚತೂಸು ಸಾಮಞ್ಞಫಲೇಸು। ಲೋಕತ್ಥಚರಿಯಾತಿ ತಥಾಗತೇಸು ಅರಹನ್ತೇಸು ಸಮ್ಮಾಸಮ್ಬುದ್ಧೇಸು ಪದೇಸತೋ ಪಚ್ಚೇಕಸಮ್ಬುದ್ಧೇಸು ಪದೇಸತೋ ಸಾವಕೇಸು। ಇರಿಯಾಪಥಚರಿಯಾ ಚ ಪಣಿಧಿಸಮ್ಪನ್ನಾನಂ। ಆಯತನಚರಿಯಾ ಚ ಇನ್ದ್ರಿಯೇಸು ಗುತ್ತದ್ವಾರಾನಂ। ಸತಿಚರಿಯಾ ಚ ಅಪ್ಪಮಾದವಿಹಾರೀನಂ। ಸಮಾಧಿಚರಿಯಾ ಚ ಅಧಿಚಿತ್ತಮನುಯುತ್ತಾನಂ। ಞಾಣಚರಿಯಾ ಚ ಬುದ್ಧಿಸಮ್ಪನ್ನಾನಂ। ಮಗ್ಗಚರಿಯಾ ಚ ಸಮ್ಮಾಪಟಿಪನ್ನಾನಂ। ಪತ್ತಿಚರಿಯಾ ಚ ಅಧಿಗತಫಲಾನಂ। ಲೋಕತ್ಥಚರಿಯಾ ಚ ತಥಾಗತಾನಂ ಅರಹನ್ತಾನಂ ಸಮ್ಮಾಸಮ್ಬುದ್ಧಾನಂ ಪದೇಸತೋ ಪಚ್ಚೇಕಬುದ್ಧಾನಂ ಪದೇಸತೋ ಸಾವಕಾನಂ। ಇಮಾ ಅಟ್ಠ ಚರಿಯಾಯೋ। ಅಪರಾಪಿ ಅಟ್ಠ ಚರಿಯಾಯೋ ಅಧಿಮುಚ್ಚನ್ತೋ ಸದ್ಧಾಯ ಚರತಿ। ಪಗ್ಗಣ್ಹನ್ತೋ ವೀರಿಯೇನ ಚರತಿ। ಉಪಟ್ಠಪೇನ್ತೋ ಸತಿಯಾ ಚರತಿ। ಅವಿಕ್ಖೇಪಂ ಕರೋನ್ತೋ ಸಮಾಧಿನಾ ಚರತಿ। ಪಜಾನನ್ತೋ ಪಞ್ಞಾಯ ಚರತಿ। ವಿಜಾನನ್ತೋ ವಿಞ್ಞಾಣಚರಿಯಾಯ ಚರತಿ। ಏವಂ ಪಟಿಪನ್ನಸ್ಸ ಕುಸಲಾ ಧಮ್ಮಾ ಆಯಾಪೇನ್ತೀತಿ ಆಯತನಚರಿಯಾಯ ಚರತಿ। ಏವಂ ಪಟಿಪನ್ನೋ ವಿಸೇಸಮಧಿಗಚ್ಛತೀತಿ ವಿಸೇಸಚರಿಯಾಯ ಚರತಿ। ಇಮಾ ಅಟ್ಠ ಚರಿಯಾಯೋ।>
      text <ಅಪರಾಪಿ ಅಟ್ಠ ಚರಿಯಾಯೋ ದಸ್ಸನಚರಿಯಾ ಚ ಸಮ್ಮಾದಿಟ್ಠಿಯಾ। ಅಭಿರೋಪನಚರಿಯಾ ಚ ಸಮ್ಮಾಸಙ್ಕಪ್ಪಸ್ಸ। ಪರಿಗ್ಗಹಚರಿಯಾ ಚ ಸಮ್ಮಾವಾಚಾಯ। ಸಮುಟ್ಠಾನಚರಿಯಾ ಚ ಸಮ್ಮಾಕಮ್ಮನ್ತಸ್ಸ। ವೋದಾನಚರಿಯಾ ಚ ಸಮ್ಮಾಆಜೀವಸ್ಸ। ಪಗ್ಗಹಚರಿಯಾ ಚ ಸಮ್ಮಾವಾಯಾಮಸ್ಸ। ಉಪಟ್ಠಾನಚರಿಯಾ ಚ ಸಮ್ಮಾಸತಿಯಾ। ಅವಿಕ್ಖೇಪಚರಿಯಾ ಚ ಸಮ್ಮಾಸಮಾಧಿಸ್ಸ। ಇಮಾ ಅಟ್ಠ ಚರಿಯಾಯೋ।>
      text <ಖಗ್ಗವಿಸಾಣಕಪ್ಪೋತಿ ಯಥಾ ಖಗ್ಗಸ್ಸ ನಾಮ ವಿಸಾಣಂ ಏಕಂ ಹೋತಿ ಅದುತಿಯಂ। ಏವಮೇವ ಸೋ ಪಚ್ಚೇಕಸಮ್ಬುದ್ಧೋ ತಕ್ಕಪ್ಪೋ ತಸ್ಸದಿಸೋ ತಪ್ಪಟಿಭಾಗೋ। ಯಥಾ ಅತಿಲೋಣಂ ವುಚ್ಚತಿ ಲೋಣಕಪ್ಪೋ। ಅತಿತಿತ್ತಕಂ ವುಚ್ಚತಿ ತಿತ್ತಕಪ್ಪೋ। ಅತಿಮಧುರಂ ವುಚ್ಚತಿ ಮಧುರಕಪ್ಪೋ। ಅತಿಉಣ್ಹಂ ವುಚ್ಚತಿ ಅಗ್ಗಿಕಪ್ಪೋ। ಅತಿಸೀತಲಂ ವುಚ್ಚತಿ ಹಿಮಕಪ್ಪೋ। ಮಹಾಉದಕಕ್ಖನ್ಧೋ ವುಚ್ಚತಿ ಸಮುದ್ದಕಪ್ಪೋ। ಮಹಾಭಿಞ್ಞಾಬಲಪ್ಪತ್ತೋ ಸಾವಕೋ ವುಚ್ಚತಿ ಸತ್ಥುಕಪ್ಪೋತಿ। ಏವಮೇವ ಸೋ ಪಚ್ಚೇಕಸಮ್ಬುದ್ಧೋ ತತ್ಥ ತಕ್ಕಪ್ಪೋ ತಸ್ಸದಿಸೋ ತಪ್ಪಟಿಭಾಗೋ ಏಕೋ ಅದುತಿಯೋ ಮುತ್ತಬನ್ಧನೋ ಸಮ್ಮಾ ಲೋಕೇ ಚರತಿ ವಿಹರತಿ ಇರಿಯತಿ ವತ್ತೇತಿ ಪಾಲೇತಿ ಯಪೇತಿ ಯಾಪೇತೀತಿ ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೨೨>
        text <ಸಂಸಗ್ಗಜಾತಸ್ಸ ಭವನ್ತಿ ಸ್ನೇಹಾ। ಸ್ನೇಹನ್ವಯಂ ದುಕ್ಖಮಿದಂ ಪಹೋತಿ।>
        text <ಆದೀನವಂ ಸ್ನೇಹಜಂ ಪೇಕ್ಖಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಚತುಕ್ಕಣ್ಣೋ ಚತುದ್ವಾರೋ। ವಿಭತ್ತೋ ಭಾಗಸೋ ಮಿತೋ।>
        text <ಅಯೋಪಾಕಾರಪರಿಯನ್ತೋ। ಅಯಸಾ ಪಟಿಕುಜ್ಜಿತೋ॥>
        text <ತಸ್ಸ ಅಯೋಮಯಾ ಭೂಮಿ। ಜಲಿತಾ ತೇಜಸಾ ಯುತಾ।>
        text <ಸಮನ್ತಾ ಯೋಜನಸತಂ। ಫರಿತ್ವಾ ತಿಟ್ಠತಿ ಸಬ್ಬದಾ॥>
        text <ಕದರಿಯಾತಪನಾ ಘೋರಾ। ಅಚ್ಚಿಮನ್ತೋ ದುರಾಸದಾ।>
        text <ಲೋಮಹಂಸನರೂಪಾ ಚ। ಭೇಸ್ಮಾ ಪಟಿಭಯಾ ದುಖಾ॥>
        text <ಪುರತ್ಥಿಮಾಯ ಚ ಭಿತ್ತಿಯಾ। ಅಚ್ಚಿಕ್ಖನ್ಧೋ ಸಮುಟ್ಠಿತೋ।>
        text <ಡಹನ್ತೋ ಪಾಪಕಮ್ಮನ್ತೇ। ಪಚ್ಛಿಮಾಯ ಪಟಿಹಞ್ಞತಿ॥>
        text <ಪಚ್ಛಿಮಾಯ ಚ ಭಿತ್ತಿಯಾ। ಅಚ್ಚಿಕ್ಖನ್ಧೋ ಸಮುಟ್ಠಿತೋ।>
        text <ಡಹನ್ತೋ ಪಾಪಕಮ್ಮನ್ತೇ। ಪುರಿಮಾಯ ಪಟಿಹಞ್ಞತಿ॥>
        text <ದಕ್ಖಿಣಾಯ ಚ ಭಿತ್ತಿಯಾ। ಅಚ್ಚಿಕ್ಖನ್ಧೋ ಸಮುಟ್ಠಿತೋ।>
        text <ಡಹನ್ತೋ ಪಾಪಕಮ್ಮನ್ತೇ। ಉತ್ತರಾಯ ಪಟಿಹಞ್ಞತಿ॥>
        text <ಉತ್ತರಾಯ ಚ ಭಿತ್ತಿಯಾ। ಅಚ್ಚಿಕ್ಖನ್ಧೋ ಸಮುಟ್ಠಿತೋ।>
        text <ಡಹನ್ತೋ ಪಾಪಕಮ್ಮನ್ತೇ। ದಕ್ಖಿಣಾಯ ಪಟಿಹಞ್ಞತಿ॥>
        text <ಹೇಟ್ಠತೋ ಚ ಸಮುಟ್ಠಾಯ। ಅಚ್ಚಿಕ್ಖನ್ಧೋ ಭಯಾನಕೋ।>
        text <ಡಹನ್ತೋ ಪಾಪಕಮ್ಮನ್ತೇ। ಛದನಸ್ಮಿಂ ಪಟಿಹಞ್ಞತಿ॥>
        text <ಛದನಮ್ಹಾ ಸಮುಟ್ಠಾಯ। ಅಚ್ಚಿಕ್ಖನ್ಧೋ ಭಯಾನಕೋ।>
        text <ಡಹನ್ತೋ ಪಾಪಕಮ್ಮನ್ತೇ। ಭೂಮಿಯಂ ಪಟಿಹಞ್ಞತಿ॥>
        text <ಅಯೋಕಪಾಲಮಾದಿತ್ತಂ। ಸನ್ತತ್ತಂ ಜಲಿತಂ ಯಥಾ।>
        text <ಏವಂ ಅವೀಚಿನಿರಯೋ। ಹೇಟ್ಠಾ ಉಪರಿ ಪಸ್ಸತೋ॥>
        text <ತತ್ಥ ಸತ್ತಾ ಮಹಾಲುದ್ದಾ। ಮಹಾಕಿಬ್ಬಿಸಕಾರಿನೋ।>
        text <ಅಚ್ಚನ್ತಪಾಪಕಮ್ಮನ್ತಾ। ಪಚ್ಚನ್ತಿ ನ ಚ ಮಿಯ್ಯರೇ॥>
        text <ಜಾತವೇದಸಮೋ ಕಾಯೋ। ತೇಸಂ ನಿರಯವಾಸಿನಂ।>
        text <ಪಸ್ಸ ಕಮ್ಮಾನಂ ದಳ್ಹತ್ತಂ। ನ ಭಸ್ಮಾ ಹೋತಿ ನಪಿ ಮಸಿ॥>
        text <ಪುರತ್ಥಿಮೇನಪಿ ಧಾವನ್ತಿ। ತತೋ ಧಾವನ್ತಿ ಪಚ್ಛಿಮಂ।>
        text <ಉತ್ತರೇನಪಿ ಧಾವನ್ತಿ। ತತೋ ಧಾವನ್ತಿ ದಕ್ಖಿಣಂ॥>
        text <ಯಂ ಯಂ ದಿಸಂ ಪಧಾವನ್ತಿ। ತಂ ತಂ ದ್ವಾರಂ ಪಿಧೀಯತಿ।>
        text <ಅಭಿನಿಕ್ಖಮಿತಾಸಾ ತೇ। ಸತ್ತಾ ಮೋಕ್ಖಗವೇಸಿನೋ॥>
        text <ನ ತೇ ತತೋ ನಿಕ್ಖಮಿತುಂ। ಲಭನ್ತಿ ಕಮ್ಮಪಚ್ಚಯಾ।>
        text <ತೇಸಞ್ಚ ಪಾಪಕಮ್ಮನ್ತಂ। ಅವಿಪಕ್ಕಂ ಕತಂ ಬಹುನ್ತಿ॥>
        text <ಸಂಸಗ್ಗಜಾತಸ್ಸ ಭವನ್ತಿ ಸ್ನೇಹಾ। ಸ್ನೇಹನ್ವಯಂ ದುಕ್ಖಮಿದಂ ಪಹೋತಿ।>
        text <ಆದೀನವಂ ಸ್ನೇಹಜಂ ಪೇಕ್ಖಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಸಂಸಗ್ಗಜಾತಸ್ಸ ಭವನ್ತಿ ಸ್ನೇಹಾತಿ। ಸಂಸಗ್ಗಾತಿ ದ್ವೇ ಸಂಸಗ್ಗಾ ದಸ್ಸನಸಂಸಗ್ಗೋ ಚ ಸವನಸಂಸಗ್ಗೋ ಚ। ಕತಮೋ ದಸ್ಸನಸಂಸಗ್ಗೋ॥ ಇಧೇಕಚ್ಚೋ ಪಸ್ಸತಿ ಇತ್ಥಿಂ ವಾ ಕುಮಾರಿಂ ವಾ ಅಭಿರೂಪಂ ದಸ್ಸನೀಯಂ ಪಾಸಾದಿಕಂ ಪರಮಾಯ ವಣ್ಣಪೋಕ್ಖರತಾಯ ಸಮನ್ನಾಗತಂ। ದಿಸ್ವಾ ಪಸ್ಸಿತ್ವಾ ಅನುಬ್ಯಞ್ಜನಸೋ ನಿಮಿತ್ತಂ ಗಣ್ಹಾತಿ ಕೇಸಾ ವಾ ಸೋಭನಾ ಮುಖಂ ವಾ ಸೋಭನಂ ಅಕ್ಖೀ ವಾ ಸೋಭನಾ ಕಣ್ಣಾ ವಾ ಸೋಭನಾ ನಾಸಾ ವಾ ಸೋಭನಾ ಓಟ್ಠಾ ವಾ ಸೋಭನಾ ದನ್ತಾ ವಾ ಸೋಭನಾ ಮುಖಂ ವಾ ಸೋಭನಂ ಗೀವಾ ವಾ ಸೋಭನಾ ಥನಾ ವಾ ಸೋಭನಾ ಉರಂ ವಾ ಸೋಭನಂ ಉದರಂ ವಾ ಸೋಭನಂ ಕಟಿ ವಾ ಸೋಭನಾ ಊರೂ ವಾ ಸೋಭನಾ ಜಙ್ಘಾ ವಾ ಸೋಭನಾ ಹತ್ಥಾ ವಾ ಸೋಭನಾ ಪಾದಾ ವಾ ಸೋಭನಾ ಅಙ್ಗುಲಿಯೋ ವಾ ಸೋಭನಾ ನಖಾ ವಾ ಸೋಭನಾತಿ। ದಿಸ್ವಾ ಪಸ್ಸಿತ್ವಾ ಅಭಿನನ್ದತಿ ಅಭಿವದತಿ ಅಭಿಪತ್ಥೇತಿ ಅನುಪ್ಪಾದೇತಿ ಅನುಬನ್ಧತಿ ರಾಗಬನ್ಧನಂ ಅಯಂ ದಸ್ಸನಸಂಸಗ್ಗೋ।>
      text <ಕತಮೋ ಸವನಸಂಸಗ್ಗೋ॥ ಇಧೇಕಚ್ಚೋ ಸುಣಾತಿ ಅಸುಕಸ್ಮಿಂ ನಾಮ ಗಾಮೇ ವಾ ನಿಗಮೇ ವಾ ಇತ್ಥೀ ವಾ ಕುಮಾರೀ ವಾ ಅಭಿರೂಪಾ ದಸ್ಸನೀಯಾ ಪಾಸಾದಿಕಾ ಪರಮಾಯ ವಣ್ಣಪೋಕ್ಖರತಾಯ ಸಮನ್ನಾಗತಾತಿ। ಸುತ್ವಾ ಸುಣಿತ್ವಾ ಅಭಿನನ್ದತಿ ಅಭಿವದತಿ ಅಭಿಪತ್ಥೇತಿ ಅನುಪ್ಪಾದೇತಿ ಅನುಬನ್ಧತಿ ರಾಗಬನ್ಧನಂ ಅಯಂ ಸವನಸಂಸಗ್ಗೋ।>
      text <ಸ್ನೇಹಾತಿ ದ್ವೇ ಸ್ನೇಹಾ ತಣ್ಹಾಸ್ನೇಹೋ ಚ ದಿಟ್ಠಿಸ್ನೇಹೋ ಚ। ಕತಮೋ ತಣ್ಹಾಸ್ನೇಹೋ॥ ಯಾವತಾ ತಣ್ಹಾಸಙ್ಖಾತೇನ ಸೀಮಕತಂ ಓಧಿಕತಂ ಪರಿಯನ್ತಿಕತಂ ಪರಿಗ್ಗಹಿತಂ ಮಮಾಯಿತಂ ಇದಂ ಮಮ। ಏತಂ ಮಮ। ಏತ್ತಕಂ ಮಮ। ಏತ್ತಾವತಾ ಮಮ। ರೂಪಾ ಸದ್ದಾ ಗನ್ಧಾ ರಸಾ ಫೋಟ್ಠಬ್ಬಾ ಅತ್ಥರಣಾ ಪಾವುರಣಾ ದಾಸಿದಾಸಾ ಅಜೇಳಕಾ ಕುಕ್ಕುಟಸೂಕರಾ ಹತ್ಥಿಗವಾಸ್ಸವಳವಾ ಖೇತ್ತಂ ವತ್ಥು ಹಿರಞ್ಞಂ ಸುವಣ್ಣಂ ಗಾಮನಿಗಮರಾಜಧಾನಿಯೋ ರಟ್ಠಞ್ಚ ಜನಪದೋ ಚ ಕೋಸೋ ಚ ಕೋಟ್ಠಾಗಾರಞ್ಚ। ಕೇವಲಮ್ಪಿ ಮಹಾಪಥವಿಂ ತಣ್ಹಾವಸೇನ ಮಮಾಯತಿ। ಯಾವತಾ ಅಟ್ಠಸತತಣ್ಹಾವಿಚರಿತಂ ಅಯಂ ತಣ್ಹಾಸ್ನೇಹೋ।>
      text <ಕತಮೋ ದಿಟ್ಠಿಸ್ನೇಹೋ॥ ವೀಸತಿವತ್ಥುಕಾ ಸಕ್ಕಾಯದಿಟ್ಠಿ। ದಸವತ್ಥುಕಾ ಮಿಚ್ಛಾದಿಟ್ಠಿ। ದಸವತ್ಥುಕಾ ಅನ್ತಗ್ಗಾಹಿಕಾದಿಟ್ಠಿ। ಯಾ ಏವರೂಪಾ ದಿಟ್ಠಿ ದಿಟ್ಠಿಗತಂ ದಿಟ್ಠಿಗಹನಂ ದಿಟ್ಠಿಕನ್ತಾರೋ ದಿಟ್ಠಿವಿಸೂಕಾಯಿಕಂ ದಿಟ್ಠಿವಿಪ್ಫನ್ದಿತಂ ದಿಟ್ಠಿಸಂಯೋಜನಂ ಗಾಹೋ ಪಟಿಗ್ಗಾಹೋ ಅಭಿನಿವೇಸೋ ಪರಾಮಾಸೋ ಕುಮ್ಮಗ್ಗೋ ಮಿಚ್ಛಾಪಥೋ ಮಿಚ್ಛತ್ತಂ ತಿತ್ಥಾಯತನಂ ವಿಪರಿಯಾಸಗ್ಗಾಹೋ ವಿಪರೀತಗ್ಗಾಹೋ ವಿಪಲ್ಲಾಸಗ್ಗಾಹೋ ಮಿಚ್ಛಾಗಾಹೋ ಅಯಾಥಾವಕಸ್ಮಿಂ ಯಾಥಾವಕನ್ತಿ ಗಾಹೋ। ಯಾವತಾ ದ್ವಾಸಟ್ಠಿ ದಿಟ್ಠಿಗತಾನಿ ಅಯಂ ದಿಟ್ಠಿಸ್ನೇಹೋ।>
      text <ಸಂಸಗ್ಗಜಾತಸ್ಸ ಭವನ್ತಿ ಸ್ನೇಹಾತಿ ದಸ್ಸನಸಂಸಗ್ಗಪಚ್ಚಯಾ ಚ ಸವನಸಂಸಗ್ಗಪಚ್ಚಯಾ ಚ ತಣ್ಹಾಸ್ನೇಹೋ ಚ ದಿಟ್ಠಿಸ್ನೇಹೋ ಚ ಭವನ್ತಿ ಸಮ್ಭವನ್ತಿ ಜಾಯನ್ತಿ ಸಞ್ಜಾಯನ್ತಿ ನಿಬ್ಬತ್ತನ್ತಿ ಅಭಿನಿಬ್ಬತ್ತನ್ತಿ ಪಾತುಭವನ್ತೀತಿ ಸಂಸಗ್ಗಜಾತಸ್ಸ ಭವನ್ತಿ ಸ್ನೇಹಾ।>
      text <ಸ್ನೇಹನ್ವಯಂ ದುಕ್ಖಮಿದಂ ಪಹೋತೀತಿ। ಸ್ನೇಹೋತಿ ದ್ವೇ ಸ್ನೇಹಾ ತಣ್ಹಾಸ್ನೇಹೋ ಚ ದಿಟ್ಠಿಸ್ನೇಹೋ ಚ…ಪೇ॰… ಅಯಂ ತಣ್ಹಾಸ್ನೇಹೋ…ಪೇ॰… ಅಯಂ ದಿಟ್ಠಿಸ್ನೇಹೋ। ದುಕ್ಖಮಿದಂ ಪಹೋತೀತಿ ಇಧೇಕಚ್ಚೋ ಕಾಯೇನ ದುಚ್ಚರಿತಂ ಚರತಿ। ವಾಚಾಯ ದುಚ್ಚರಿತಂ ಚರತಿ। ಮನಸಾ ದುಚ್ಚರಿತಂ ಚರತಿ। ಪಾಣಮ್ಪಿ ಹನತಿ। ಅದಿನ್ನಮ್ಪಿ ಆದಿಯತಿ। ಸನ್ಧಿಮ್ಪಿ ಛಿನ್ದತಿ। ನಿಲ್ಲೋಪಮ್ಪಿ ಹರತಿ। ಏಕಾಗಾರಿಕಮ್ಪಿ ಕರೋತಿ। ಪರಿಪನ್ಥೇಪಿ ತಿಟ್ಠತಿ। ಪರದಾರಮ್ಪಿ ಗಚ್ಛತಿ। ಮುಸಾಪಿ ಭಣತಿ। ತಮೇನಂ ಗಹೇತ್ವಾ ರಞ್ಞೋ ದಸ್ಸೇನ್ತಿ ಅಯಂ। ದೇವ। ಚೋರೋ ಆಗುಚಾರೀ। ಇಮಸ್ಸ ಯಂ ಇಚ್ಛಸಿ ತಂ ದಣ್ಡಂ ಪಣೇಹೀತಿ। ತಮೇನಂ ರಾಜಾ ತಂ ಪರಿಭಾಸತಿ। ಸೋ ಪರಿಭಾಸಪಚ್ಚಯಾಪಿ ದುಕ್ಖಂ ದೋಮನಸ್ಸಂ ಪಟಿಸಂವೇದೇತಿ। ಏತಂ ಭಯಂ ದುಕ್ಖಂ ದೋಮನಸ್ಸಂ ಕುತೋ ಜಾತಂ॥ ತಸ್ಸ ಸ್ನೇಹಪಚ್ಚಯಾ ಚ ನನ್ದಿಪಚ್ಚಯಾ ಚ ರಾಗಪಚ್ಚಯಾ ಚ ನನ್ದಿರಾಗಪಚ್ಚಯಾ ಚ ಜಾತಂ।>
      text <ಏತ್ತಕೇನಪಿ ರಾಜಾ ನ ತುಸ್ಸತಿ। ತಮೇನಂ ರಾಜಾ ಬನ್ಧಾಪೇತಿ ಅನ್ದುಬನ್ಧನೇನ ವಾ ರಜ್ಜುಬನ್ಧನೇನ ವಾ ಸಙ್ಖಲಿಕಬನ್ಧನೇನ ವಾ ವೇತ್ತಬನ್ಧನೇನ ವಾ ಲತಾಬನ್ಧನೇನ ವಾ ಪಕ್ಖೇಪಬನ್ಧನೇನ ವಾ ಪರಿಕ್ಖೇಪಬನ್ಧನೇನ ವಾ ಗಾಮಬನ್ಧನೇನ ವಾ ನಿಗಮಬನ್ಧನೇನ ವಾ ರಟ್ಠಬನ್ಧನೇನ ವಾ ಜನಪದಬನ್ಧನೇನ ವಾ। ಅನ್ತಮಸೋ ಸವಚನೀಯಮ್ಪಿ ಕರೋತಿ ನ ತೇ ಲಬ್ಭಾ ಇತೋ ಪಕ್ಕಮಿತುನ್ತಿ। ಸೋ ಬನ್ಧನಪಚ್ಚಯಾಪಿ ದುಕ್ಖಂ ದೋಮನಸ್ಸಂ ಪಟಿಸಂವೇದೇತಿ। ಏತಂ ಭಯಂ ದುಕ್ಖಂ ದೋಮನಸ್ಸಂ ಕುತೋ ಜಾತಂ॥ ತಸ್ಸ ಸ್ನೇಹಪಚ್ಚಯಾ ಚ ನನ್ದಿಪಚ್ಚಯಾ ಚ ರಾಗಪಚ್ಚಯಾ ಚ ನನ್ದಿರಾಗಪಚ್ಚಯಾ ಚ ಜಾತಂ।>
      text <ಏತ್ತಕೇನಪಿ ರಾಜಾ ನ ತುಸ್ಸತಿ। ತಮೇನಂ ರಾಜಾ ತಸ್ಸೇವ ಧನಂ ಆಹರಾಪೇತಿ ಸತಂ ವಾ ಸಹಸ್ಸಂ ವಾ ಸತಸಹಸ್ಸಂ ವಾ। ಸೋ ಧನಜಾನಿಪಚ್ಚಯಾಪಿ ದುಕ್ಖಂ ದೋಮನಸ್ಸಂ ಪಟಿಸಂವೇದೇತಿ। ಏತಂ ಭಯಂ ದುಕ್ಖಂ ದೋಮನಸ್ಸಂ ಕುತೋ ಜಾತಂ॥ ತಸ್ಸ ಸ್ನೇಹಪಚ್ಚಯಾ ಚ ನನ್ದಿಪಚ್ಚಯಾ ಚ ರಾಗಪಚ್ಚಯಾ ಚ ನನ್ದಿರಾಗಪಚ್ಚಯಾ ಚ ಜಾತಂ।>
      text <ಏತ್ತಕೇನಪಿ ರಾಜಾ ನ ತುಸ್ಸತಿ। ತಮೇನಂ ರಾಜಾ ವಿವಿಧಾ ಕಮ್ಮಕಾರಣಾ ಕಾರಾಪೇತಿ ಕಸಾಹಿಪಿ ತಾಳೇತಿ। ವೇತ್ತೇಹಿಪಿ ತಾಳೇತಿ। ಅಡ್ಢದಣ್ಡೇಹಿಪಿ ತಾಳೇತಿ। ಹತ್ಥಮ್ಪಿ ಛಿನ್ದತಿ। ಪಾದಮ್ಪಿ ಛಿನ್ದತಿ। ಹತ್ಥಪಾದಮ್ಪಿ ಛಿನ್ದತಿ। ಕಣ್ಣಮ್ಪಿ ಛಿನ್ದತಿ। ನಾಸಮ್ಪಿ ಛಿನ್ದತಿ। ಕಣ್ಣನಾಸಮ್ಪಿ ಛಿನ್ದತಿ। ಬಿಲಙ್ಗಥಾಲಿಕಮ್ಪಿ ಕರೋತಿ। ಸಙ್ಖಮುಣ್ಡಿಕಮ್ಪಿ ಕರೋತಿ। ರಾಹುಮುಖಮ್ಪಿ ಕರೋತಿ। ಜೋತಿಮಾಲಿಕಮ್ಪಿ ಕರೋತಿ। ಹತ್ಥಪಜ್ಜೋತಿಕಮ್ಪಿ ಕರೋತಿ। ಏರಕವತ್ತಿಕಮ್ಪಿ ಕರೋತಿ। ಚೀರಕವಾಸಿಕಮ್ಪಿ ಕರೋತಿ। ಏಣೇಯ್ಯಕಮ್ಪಿ ಕರೋತಿ। ಬಳಿಸಮಂಸಿಕಮ್ಪಿ ಕರೋತಿ। ಕಹಾಪಣಿಕಮ್ಪಿ ಕರೋತಿ। ಖಾರಾಪತಚ್ಛಿಕಮ್ಪಿ ಕರೋತಿ। ಪಲಿಘಪರಿವತ್ತಿಕಮ್ಪಿ ಕರೋತಿ। ಪಲಾಲಪೀಠಕಮ್ಪಿ ಕರೋತಿ। ತತ್ತೇನಪಿ ತೇಲೇನ ಓಸಿಞ್ಚತಿ। ಸುನಖೇಹಿಪಿ ಖಾದಾಪೇತಿ। ಜೀವನ್ತಮ್ಪಿ ಸೂಲೇ ಉತ್ತಾಸೇತಿ। ಅಸಿನಾಪಿ ಸೀಸಂ ಛಿನ್ದತಿ। ಸೋ ಕಮ್ಮಕಾರಣಪಚ್ಚಯಾಪಿ ದುಕ್ಖಂ ದೋಮನಸ್ಸಂ ಪಟಿಸಂವೇದೇತಿ। ಏತಂ ಭಯಂ ದುಕ್ಖಂ ದೋಮನಸ್ಸಂ ಕುತೋ ಜಾತಂ॥ ತಸ್ಸ ಸ್ನೇಹಪಚ್ಚಯಾ ಚ ನನ್ದಿಪಚ್ಚಯಾ ಚ ರಾಗಪಚ್ಚಯಾ ಚ ನನ್ದಿರಾಗಪಚ್ಚಯಾ ಚ ಜಾತಂ। ರಾಜಾ ಇಮೇಸಂ ಚತುನ್ನಂ ದಣ್ಡಾನಂ ಇಸ್ಸರೋ।>
      text <ಸೋ ಸಕೇನ ಕಮ್ಮೇನ ಕಾಯಸ್ಸ ಭೇದಾ ಪರಂ ಮರಣಾ ಅಪಾಯಂ ದುಗ್ಗತಿಂ ವಿನಿಪಾತಂ ನಿರಯಂ ಉಪಪಜ್ಜತಿ। ತಮೇನಂ ನಿರಯಪಾಲಾ ಪಞ್ಚವಿಧಬನ್ಧನಂ ನಾಮ ಕಮ್ಮಕಾರಣಂ ಕರೋನ್ತಿ ತತ್ತಂ ಅಯೋಖಿಲಂ ಹತ್ಥೇ ಗಮೇನ್ತಿ। ತತ್ತಂ ಅಯೋಖಿಲಂ ದುತಿಯೇ ಹತ್ಥೇ ಗಮೇನ್ತಿ। ತತ್ತಂ ಅಯೋಖಿಲಂ ಪಾದೇ ಗಮೇನ್ತಿ। ತತ್ತಂ ಅಯೋಖಿಲಂ ದುತಿಯೇ ಪಾದೇ ಗಮೇನ್ತಿ। ತತ್ತಂ ಅಯೋಖಿಲಂ ಮಜ್ಝೇ ಉರಸ್ಮಿಂ ಗಮೇನ್ತಿ। ಸೋ ತತ್ಥ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದೇತಿ। ನ ಚ ತಾವ ಕಾಲಂ ಕರೋತಿ ಯಾವ ನ ತಂ ಪಾಪಕಮ್ಮಂ ಬ್ಯನ್ತೀಹೋತಿ। ಏತಂ ಭಯಂ ದುಕ್ಖಂ ದೋಮನಸ್ಸಂ ಕುತೋ ಜಾತಂ॥ ತಸ್ಸ ಸ್ನೇಹಪಚ್ಚಯಾ ಚ ನನ್ದಿಪಚ್ಚಯಾ ಚ ರಾಗಪಚ್ಚಯಾ ಚ ನನ್ದಿರಾಗಪಚ್ಚಯಾ ಚ ಜಾತಂ।>
      text <ತಮೇನಂ ನಿರಯಪಾಲಾ ಸಂವೇಸೇತ್ವಾ ಕುಠಾರೀಹಿ ತಚ್ಛನ್ತಿ…ಪೇ॰… ತಮೇನಂ ನಿರಯಪಾಲಾ ಉದ್ಧಂಪಾದಂ ಅಧೋಸಿರಂ ಗಹೇತ್ವಾ ವಾಸೀಹಿ ತಚ್ಛನ್ತಿ। ತಮೇನಂ ನಿರಯಪಾಲಾ ರಥೇ ಯೋಜೇತ್ವಾ ಆದಿತ್ತಾಯ ಪಥವಿಯಾ ಸಮ್ಪಜ್ಜಲಿತಾಯ ಸಜೋತಿಭೂತಾಯ ಸಾರೇನ್ತಿಪಿ ಪಚ್ಚಾಸಾರೇನ್ತಿಪಿ। ತಮೇನಂ ನಿರಯಪಾಲಾ ಮಹನ್ತಂ ಅಙ್ಗಾರಪಬ್ಬತಂ ಆದಿತ್ತಂ ಸಮ್ಪಜ್ಜಲಿತಂ ಸಜೋತಿಭೂತಂ ಆರೋಪೇನ್ತಿಪಿ ಓರೋಪೇನ್ತಿಪಿ। ತಮೇನಂ ನಿರಯಪಾಲಾ ಉದ್ಧಂಪಾದಂ ಅಧೋಸಿರಂ ಗಹೇತ್ವಾ ತತ್ತಾಯ ಲೋಹಕುಮ್ಭಿಯಾ ಪಕ್ಖಿಪನ್ತಿ ಆದಿತ್ತಾಯ ಸಮ್ಪಜ್ಜಲಿತಾಯ ಸಜೋತಿಭೂತಾಯ। ಸೋ ತತ್ಥ ಫೇಣುದ್ದೇಹಕಂ ಪಚ್ಚತಿ। ಸೋ ತತ್ಥ ಫೇಣುದ್ದೇಹಕಂ ಪಚ್ಚಮಾನೋ ಸಕಿಮ್ಪಿ ಉದ್ಧಂ ಗಚ್ಛತಿ। ಸಕಿಮ್ಪಿ ಅಧೋ ಗಚ್ಛತಿ। ಸಕಿಮ್ಪಿ ತಿರಿಯಂ ಗಚ್ಛತಿ। ಸೋ ತತ್ಥ ದುಕ್ಖಾ ತಿಬ್ಬಾ ಖರಾ ಕಟುಕಾ ವೇದನಾ ವೇದೇತಿ। ನ ಚ ತಾವ ಕಾಲಙ್ಕರೋತಿ ಯಾವ ನ ತಂ ಪಾಪಕಮ್ಮಂ ಬ್ಯನ್ತೀಹೋತಿ। ಏತಂ ಭಯಂ ದುಕ್ಖಂ ದೋಮನಸ್ಸಂ ಕುತೋ ಜಾತಂ॥ ತಸ್ಸ ಸ್ನೇಹಪಚ್ಚಯಾ ಚ ನನ್ದಿಪಚ್ಚಯಾ ಚ ರಾಗಪಚ್ಚಯಾ ಚ ನನ್ದಿರಾಗಪಚ್ಚಯಾ ಚ ಜಾತಂ।>
      text <ತಮೇನಂ ನಿರಯಪಾಲಾ ಮಹಾನಿರಯೇ ಪಕ್ಖಿಪನ್ತಿ। ಸೋ ಖೋ ಪನ ಮಹಾನಿರಯೋ>
      text <ಏತಂ ಭಯಂ ದುಕ್ಖಂ ದೋಮನಸ್ಸಂ ಕುತೋ ಜಾತಂ॥ ತಸ್ಸ ಸ್ನೇಹಪಚ್ಚಯಾ ಚ ನನ್ದಿಪಚ್ಚಯಾ ಚ ರಾಗಪಚ್ಚಯಾ ಚ ನನ್ದಿರಾಗಪಚ್ಚಯಾ ಚ ಜಾತಂ।>
      text <ಯಾನಿ ಚ ನೇರಯಿಕಾನಿ ದುಕ್ಖಾನಿ ಯಾನಿ ಚ ತಿರಚ್ಛಾನಯೋನಿಕಾನಿ ದುಕ್ಖಾನಿ ಯಾನಿ ಚ ಪೇತ್ತಿವಿಸಯಿಕಾನಿ ದುಕ್ಖಾನಿ ಯಾನಿ ಚ ಮಾನುಸಿಕಾನಿ ದುಕ್ಖಾನಿ। ತಾನಿ ಕುತೋ ಜಾತಾನಿ ಕುತೋ ಸಞ್ಜಾತಾನಿ ಕುತೋ ನಿಬ್ಬತ್ತಾನಿ ಕುತೋ ಅಭಿನಿಬ್ಬತ್ತಾನಿ ಕುತೋ ಪಾತುಭೂತಾನಿ॥ ತಸ್ಸ ಸ್ನೇಹಪಚ್ಚಯಾ ಚ ನನ್ದಿಪಚ್ಚಯಾ ಚ ರಾಗಪಚ್ಚಯಾ ಚ ನನ್ದಿರಾಗಪಚ್ಚಯಾ ಚ ಭವನ್ತಿ ಸಮ್ಭವನ್ತಿ ಜಾಯನ್ತಿ ಸಞ್ಜಾಯನ್ತಿ ನಿಬ್ಬತ್ತನ್ತಿ ಅಭಿನಿಬ್ಬತ್ತನ್ತಿ ಪಾತುಭವನ್ತೀತಿ ಸ್ನೇಹನ್ವಯಂ ದುಕ್ಖಮಿದಂ ಪಹೋತಿ।>
      text <ಆದೀನವಂ ಸ್ನೇಹಜಂ ಪೇಕ್ಖಮಾನೋತಿ। ಸ್ನೇಹೋತಿ ದ್ವೇ ಸ್ನೇಹಾ ತಣ್ಹಾಸ್ನೇಹೋ ಚ ದಿಟ್ಠಿಸ್ನೇಹೋ ಚ…ಪೇ॰… ಅಯಂ ತಣ್ಹಾಸ್ನೇಹೋ…ಪೇ॰… ಅಯಂ ದಿಟ್ಠಿಸ್ನೇಹೋ। ಆದೀನವಂ ಸ್ನೇಹಜಂ ಪೇಕ್ಖಮಾನೋತಿ ತಣ್ಹಾಸ್ನೇಹೋ ಚ ದಿಟ್ಠಿಸ್ನೇಹೋ ಚ ಆದೀನವಂ ಸ್ನೇಹಜಂ ಪೇಕ್ಖಮಾನೋ ದಕ್ಖಮಾನೋ ಓಲೋಕಯಮಾನೋ ನಿಜ್ಝಾಯಮಾನೋ ಉಪಪರಿಕ್ಖಮಾನೋತಿ ಆದೀನವಂ ಸ್ನೇಹಜಂ ಪೇಕ್ಖಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೨೩>
        text <ಮಿತ್ತೇ ಸುಹಜ್ಜೇ ಅನುಕಮ್ಪಮಾನೋ। ಹಾಪೇತಿ ಅತ್ಥಂ ಪಟಿಬದ್ಧಚಿತ್ತೋ।>
        text <ಏತಂ ಭಯಂ ಸನ್ಥವೇ ಪೇಕ್ಖಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಮಿತ್ತೇ ಸುಹಜ್ಜೇ ಅನುಕಮ್ಪಮಾನೋ। ಹಾಪೇತಿ ಅತ್ಥಂ ಪಟಿಬದ್ಧಚಿತ್ತೋ।>
        text <ಏತಂ ಭಯಂ ಸನ್ಥವೇ ಪೇಕ್ಖಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಮಿತ್ತೇ ಸುಹಜ್ಜೇ ಅನುಕಮ್ಪಮಾನೋ। ಹಾಪೇತಿ ಅತ್ಥಂ ಪಟಿಬದ್ಧಚಿತ್ತೋತಿ। ಮಿತ್ತಾತಿ ದ್ವೇ ಮಿತ್ತಾ ಅಗಾರಿಕಮಿತ್ತೋ ಚ ಅನಾಗಾರಿಕಮಿತ್ತೋ ಚ। ಕತಮೋ ಅಗಾರಿಕಮಿತ್ತೋ॥ ಇಧೇಕಚ್ಚೋ ದುದ್ದದಂ ದದಾತಿ। ದುಚ್ಚಜಂ ಚಜತಿ। ದುಕ್ಕರಂ ಕರೋತಿ। ದುಕ್ಖಮಂ ಖಮತಿ। ಗುಯ್ಹಮಸ್ಸ ಆಚಿಕ್ಖತಿ। ಗುಯ್ಹಮಸ್ಸ ಪರಿಗೂಹತಿ। ಆಪದಾಸು ನ ವಿಜಹತಿ। ಜೀವಿತಮ್ಪಿಸ್ಸ ಅತ್ಥಾಯ ಪರಿಚ್ಚತ್ತಂ ಹೋತಿ। ಖೀಣೇ ನಾತಿಮಞ್ಞತಿ ಅಯಂ ಅಗಾರಿಕಮಿತ್ತೋ।>
      text <ಕತಮೋ ಅನಾಗಾರಿಕಮಿತ್ತೋ॥ ಇಧ ಭಿಕ್ಖು ಪಿಯೋ ಚ ಹೋತಿ ಮನಾಪೋ ಚ ಗರು ಚ ಭಾವನೀಯೋ ಚ ವತ್ತಾ ಚ ವಚನಕ್ಖಮೋ ಚ ಗಮ್ಭೀರಞ್ಚ ಕಥಂ ಕತ್ತಾ। ನೋ ಚ ಅಟ್ಠಾನೇ ನಿಯೋಜೇತಿ ಅಧಿಸೀಲೇ ಸಮಾದಪೇತಿ। ಚತುನ್ನಂ ಸತಿಪಟ್ಠಾನಾನಂ ಭಾವನಾನುಯೋಗೇ ಸಮಾದಪೇತಿ। ಚತುನ್ನಂ ಸಮ್ಮಪ್ಪಧಾನಾನಂ…ಪೇ॰… ಚತುನ್ನಂ ಇದ್ಧಿಪಾದಾನಂ… ಪಞ್ಚನ್ನಂ ಇನ್ದ್ರಿಯಾನಂ… ಪಞ್ಚನ್ನಂ ಬಲಾನಂ… ಸತ್ತನ್ನಂ ಬೋಜ್ಝಙ್ಗಾನಂ… ಅರಿಯಸ್ಸ ಅಟ್ಠಙ್ಗಿಕಸ್ಸ ಮಗ್ಗಸ್ಸ ಭಾವನಾನುಯೋಗೇ ಸಮಾದಪೇತಿ ಅಯಂ ಅನಾಗಾರಿಕಮಿತ್ತೋ।>
      text <ಸುಹಜ್ಜಾ ವುಚ್ಚನ್ತಿ ಯೇಹಿ ಸಹ ಆಗಮನಂ ಫಾಸು ಗಮನಂ ಫಾಸು ಠಾನಂ ಫಾಸು ನಿಸಜ್ಜನಂ ಫಾಸು ಸಯನಂ ಫಾಸು ಆಲಪನಂ ಫಾಸು ಸಲ್ಲಪನಂ ಫಾಸು ಉಲ್ಲಪನಂ ಫಾಸು ಸಮುಲ್ಲಪನಂ ಫಾಸು। ಮಿತ್ತೇ ಸುಹಜ್ಜೇ ಅನುಕಮ್ಪಮಾನೋ ಹಾಪೇತಿ ಅತ್ಥನ್ತಿ ಮಿತ್ತೇ ಚ ಸುಹಜ್ಜೇ ಚ ಸನ್ದಿಟ್ಠೇ ಚ ಸಮ್ಭತ್ತೇ ಚ ಸಹಾಯೇ ಚ ಅನುಕಮ್ಪಮಾನೋ ಅನುಪೇಕ್ಖಮಾನೋ ಅನುಗಣ್ಹಮಾನೋ ಅತ್ತತ್ಥಮ್ಪಿ ಪರತ್ಥಮ್ಪಿ ಉಭಯತ್ಥಮ್ಪಿ ಹಾಪೇತಿ। ದಿಟ್ಠಧಮ್ಮಿಕಮ್ಪಿ ಅತ್ಥಂ ಹಾಪೇತಿ। ಸಮ್ಪರಾಯಿಕಮ್ಪಿ ಅತ್ಥಂ ಹಾಪೇತಿ। ಪರಮತ್ಥಮ್ಪಿ ಹಾಪೇತಿ ಪಹಾಪೇತಿ ಪರಿಹಾಪೇತಿ ಪರಿಧಂಸೇತಿ ಪರಿವಜ್ಜೇತಿ ಅನ್ತರಧಾಪೇತೀತಿ ಮಿತ್ತೇ ಸುಹಜ್ಜೇ ಅನುಕಮ್ಪಮಾನೋ ಹಾಪೇತಿ ಅತ್ಥಂ।>
      text <ಪಟಿಬದ್ಧಚಿತ್ತೋತಿ ದ್ವೀಹಿ ಕಾರಣೇಹಿ ಪಟಿಬದ್ಧಚಿತ್ತೋ ಹೋತಿ ಅತ್ತಾನಂ ವಾ ನೀಚಂ ಠಪೇನ್ತೋ ಪರಂ ಉಚ್ಚಂ ಠಪೇನ್ತೋ ಪಟಿಬದ್ಧಚಿತ್ತೋ ಹೋತಿ। ಅತ್ತಾನಂ ವಾ ಉಚ್ಚಂ ಠಪೇನ್ತೋ ಪರಂ ನೀಚಂ ಠಪೇನ್ತೋ ಪಟಿಬದ್ಧಚಿತ್ತೋ ಹೋತಿ। ಕಥಂ ಅತ್ತಾನಂ ನೀಚಂ ಠಪೇನ್ತೋ ಪರಂ ಉಚ್ಚಂ ಠಪೇನ್ತೋ ಪಟಿಬದ್ಧಚಿತ್ತೋ ಹೋತಿ॥ ತುಮ್ಹೇ ಮೇ ಬಹೂಪಕಾರಾ। ಅಹಂ ತುಮ್ಹೇ ನಿಸ್ಸಾಯ ಲಭಾಮಿ ಚೀವರಪಿಣ್ಡಪಾತಸೇನಾಸನಗಿಲಾನಪಚ್ಚಯಭೇಸಜ್ಜಪರಿಕ್ಖಾರಂ। ಯಮ್ಪಿ ಮೇ ಅಞ್ಞೇ ದಾತುಂ ವಾ ಕಾತುಂ ವಾ ಮಞ್ಞನ್ತಿ ತುಮ್ಹೇ ನಿಸ್ಸಾಯ ತುಮ್ಹೇ ಸಮ್ಪಸ್ಸನ್ತಾ। ಯಮ್ಪಿ ಮೇ ಪೋರಾಣಂ ಮಾತಾಪೇತ್ತಿಕಂ ನಾಮಗೋತ್ತಂ। ತಮ್ಪಿ ಮೇ ಅನ್ತರಹಿತಂ। ತುಮ್ಹೇಹಿ ಅಹಂ ಞಾಯಾಮಿ ಅಸುಕಸ್ಸ ಕುಲುಪಕೋ। ಅಸುಕಾಯ ಕುಲುಪಕೋತಿ। ಏವಂ ಅತ್ತಾನಂ ನೀಚಂ ಠಪೇನ್ತೋ ಪರಂ ಉಚ್ಚಂ ಠಪೇನ್ತೋ ಪಟಿಬದ್ಧಚಿತ್ತೋ ಹೋತಿ।>
      text <ಕಥಂ ಅತ್ತಾನಂ ಉಚ್ಚಂ ಠಪೇನ್ತೋ ಪರಂ ನೀಚಂ ಠಪೇನ್ತೋ ಪಟಿಬದ್ಧಚಿತ್ತೋ ಹೋತಿ॥ ಅಹಂ ತುಮ್ಹಾಕಂ ಬಹೂಪಕಾರೋ। ತುಮ್ಹೇ ಮಂ ಆಗಮ್ಮ ಬುದ್ಧಂ ಸರಣಂ ಗತಾ। ಧಮ್ಮಂ ಸರಣಂ ಗತಾ। ಸಙ್ಘಂ ಸರಣಂ ಗತಾ। ಪಾಣಾತಿಪಾತಾ ಪಟಿವಿರತಾ। ಅದಿನ್ನಾದಾನಾ ಪಟಿವಿರತಾ। ಕಾಮೇಸುಮಿಚ್ಛಾಚಾರಾ ಪಟಿವಿರತಾ। ಮುಸಾವಾದಾ ಪಟಿವಿರತಾ। ಸುರಾಮೇರಯಮಜ್ಜಪಮಾದಟ್ಠಾನಾ ಪಟಿವಿರತಾ। ಅಹಂ ತುಮ್ಹಾಕಂ ಉದ್ದೇಸಂ ದೇಮಿ। ಪರಿಪುಚ್ಛಂ ದೇಮಿ। ಉಪೋಸಥಂ ಆಚಿಕ್ಖಾಮಿ। ನವಕಮ್ಮಂ ಅಧಿಟ್ಠಾಮಿ। ಅಥ ಪನ ತುಮ್ಹೇ ಮಂ ಉಜ್ಝಿತ್ವಾ ಅಞ್ಞೇ ಸಕ್ಕರೋಥ ಗರುಂ ಕರೋಥ ಮಾನೇಥ ಪೂಜೇಥಾತಿ। ಏವಂ ಅತ್ತಾನಂ ಉಚ್ಚಂ ಠಪೇನ್ತೋ ಪರಂ ನೀಚಂ ಠಪೇನ್ತೋ ಪಟಿಬದ್ಧಚಿತ್ತೋ ಹೋತೀತಿ ಮಿತ್ತೇ ಸುಹಜ್ಜೇ ಅನುಕಮ್ಪಮಾನೋ। ಹಾಪೇತಿ ಅತ್ಥಂ ಪಟಿಬದ್ಧಚಿತ್ತೋ।>
      text <ಏತಂ ಭಯಂ ಸನ್ಥವೇ ಪೇಕ್ಖಮಾನೋತಿ। ಭಯನ್ತಿ ಜಾತಿಭಯಂ ಜರಾಭಯಂ ಬ್ಯಾಧಿಭಯಂ ಮರಣಭಯಂ ರಾಜಭಯಂ ಚೋರಭಯಂ ಅಗ್ಗಿಭಯಂ ಉದಕಭಯಂ ಅತ್ತಾನುವಾದಭಯಂ ಪರಾನುವಾದಭಯಂ ದಣ್ಡಭಯಂ ದುಗ್ಗತಿಭಯಂ ಊಮಿಭಯಂ ಕುಮ್ಭಿಲಭಯಂ ಆವಟ್ಟಭಯಂ ಸುಸುಮಾರಭಯಂ ಆಜೀವಿಕಭಯಂ ಅಸಿಲೋಕಭಯಂ ಪರಿಸಸಾರಜ್ಜಭಯಂ ಮದನಭಯಂ ಭಯಾನಕಂ ಛಮ್ಭಿತತ್ತಂ ಲೋಮಹಂಸೋ ಚೇತಸೋ ಉಬ್ಬೇಗೋ ಉತ್ರಾಸೋ। ಸನ್ಥವೇತಿ ದ್ವೇ ಸನ್ಥವಾ ತಣ್ಹಾಸನ್ಥವೋ ಚ ದಿಟ್ಠಿಸನ್ಥವೋ ಚ…ಪೇ॰… ಅಯಂ ತಣ್ಹಾಸನ್ಥವೋ…ಪೇ॰… ಅಯಂ ದಿಟ್ಠಿಸನ್ಥವೋ। ಏತಂ ಭಯಂ ಸನ್ಥವೇ ಪೇಕ್ಖಮಾನೋತಿ ಏತಂ ಭಯಂ ಸನ್ಥವೇ ಪೇಕ್ಖಮಾನೋ ದಕ್ಖಮಾನೋ ಓಲೋಕಯಮಾನೋ ನಿಜ್ಝಾಯಮಾನೋ ಉಪಪರಿಕ್ಖಮಾನೋತಿ ಏತಂ ಭಯಂ ಸನ್ಥವೇ ಪೇಕ್ಖಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೨೪>
        text <ವಂಸೋ ವಿಸಾಲೋವ ಯಥಾ ವಿಸತ್ತೋ। ಪುತ್ತೇಸು ದಾರೇಸು ಚ ಯಾ ಅಪೇಕ್ಖಾ।>
        text <ವಂಸಕ್ಕಳೀರೋವ ಅಸಜ್ಜಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ವಂಸೋ ವಿಸಾಲೋವ ಯಥಾ ವಿಸತ್ತೋ। ಪುತ್ತೇಸು ದಾರೇಸು ಚ ಯಾ ಅಪೇಕ್ಖಾ।>
        text <ವಂಸಕ್ಕಳೀರೋವ ಅಸಜ್ಜಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ವಂಸೋ ವಿಸಾಲೋವ ಯಥಾ ವಿಸತ್ತೋತಿ ವಂಸೋ ವುಚ್ಚತಿ ವೇಳುಗುಮ್ಬೋ। ಯಥಾ ವೇಳುಗುಮ್ಬಸ್ಮಿಂ ಪೋರಾಣಕಾ ವಂಸಾ ಸತ್ತಾ ವಿಸತ್ತಾ ಆಸತ್ತಾ ಲಗ್ಗಾ ಲಗ್ಗಿತಾ ಪಲಿಬುದ್ಧಾ। ಏವಮೇವ ವಿಸತ್ತಿಕಾ ವುಚ್ಚತಿ ತಣ್ಹಾ। ಯೋ ರಾಗೋ ಸಾರಾಗೋ ಅನುನಯೋ ಅನುರೋಧೋ ನನ್ದೀ ನನ್ದಿರಾಗೋ ಚಿತ್ತಸ್ಸ ಸಾರಾಗೋ ಇಚ್ಛಾ ಮುಚ್ಛಾ ಅಜ್ಝೋಸಾನಂ ಗೇಧೋ ಪಲಿಗೇಧೋ ಸಙ್ಗೋ ಪಙ್ಕೋ ಏಜಾ ಮಾಯಾ ಜನಿಕಾ ಸಞ್ಜನನೀ ಸಿಬ್ಬಿನೀ ಜಾಲಿನೀ ಸರಿತಾ ವಿಸತ್ತಿಕಾ ಸುತ್ತಂ ವಿಸಟಾ ಆಯೂಹನೀ ದುತಿಯಾ ಪಣಿಧಿ ಭವನೇತ್ತಿ ವನಂ ವನಥೋ ಸನ್ಥವೋ ಸಿನೇಹೋ ಅಪೇಕ್ಖಾ ಪಟಿಬನ್ಧು ಆಸಾ ಆಸೀಸನಾ ಆಸೀಸಿತತ್ತಂ ರೂಪಾಸಾ ಸದ್ದಾಸಾ ಗನ್ಧಾಸಾ ರಸಾಸಾ ಫೋಟ್ಠಬ್ಬಾಸಾ ಲಾಭಾಸಾ ಧನಾಸಾ ಪುತ್ತಾಸಾ ಜೀವಿತಾಸಾ ಜಪ್ಪಾ ಪಜಪ್ಪಾ ಅಭಿಜಪ್ಪಾ ಜಪ್ಪನಾ ಜಪ್ಪಿತತ್ತಂ ಲೋಲುಪ್ಪಂ ಲೋಲುಪ್ಪಾಯನಾ ಲೋಲುಪ್ಪಾಯಿತತ್ತಂ ಪುಚ್ಛಞ್ಜಿಕತಾ ಸಾಧುಕಮ್ಯತಾ ಅಧಮ್ಮರಾಗೋ ವಿಸಮಲೋಭೋ ನಿಕನ್ತಿ ನಿಕಾಮನಾ ಪತ್ಥನಾ ಪಿಹನಾ ಸಮ್ಪತ್ಥನಾ ಕಾಮತಣ್ಹಾ ಭವತಣ್ಹಾ ವಿಭವತಣ್ಹಾ ರೂಪತಣ್ಹಾ ಅರೂಪತಣ್ಹಾ ನಿರೋಧತಣ್ಹಾ ರೂಪತಣ್ಹಾ ಸದ್ದತಣ್ಹಾ ಗನ್ಧತಣ್ಹಾ ರಸತಣ್ಹಾ ಫೋಟ್ಠಬ್ಬತಣ್ಹಾ ಧಮ್ಮತಣ್ಹಾ ಓಘೋ ಯೋಗೋ ಗನ್ಥೋ ಉಪಾದಾನಂ ಆವರಣಂ ನೀವರಣಂ ಛದನಂ ಬನ್ಧನಂ ಉಪಕ್ಕಿಲೇಸೋ ಅನುಸಯೋ ಪರಿಯುಟ್ಠಾನಂ ಲತಾ ವೇವಿಚ್ಛಂ ದುಕ್ಖಮೂಲಂ ದುಕ್ಖನಿದಾನಂ ದುಕ್ಖಪ್ಪಭವೋ ಮಾರಪಾಸೋ ಮಾರಬಳಿಸಂ ಮಾರವಿಸಯೋ ಮಾರನಿವಾಸೋ ಮಾರಬನ್ಧನಂ ತಣ್ಹಾನದೀ ತಣ್ಹಾಜಾಲಂ ತಣ್ಹಾಗದ್ದುಲಂ ತಣ್ಹಾಸಮುದ್ದೋ ಅಭಿಜ್ಝಾ ಲೋಭೋ ಅಕುಸಲಮೂಲಂ।>
      text <ವಿಸತ್ತಿಕಾತಿ ಕೇನಟ್ಠೇನ ವಿಸತ್ತಿಕಾ॥ ವಿಸಾಲಾತಿ ವಿಸತ್ತಿಕಾ ವಿಸತಾತಿ ವಿಸತ್ತಿಕಾ। ವಿಸಟಾತಿ ವಿಸತ್ತಿಕಾ। ವಿಸಮಾತಿ ವಿಸತ್ತಿಕಾ। ವಿಸಕ್ಕತೀತಿ ವಿಸತ್ತಿಕಾ। ವಿಸಂಹರತೀತಿ ವಿಸತ್ತಿಕಾ। ವಿಸಂವಾದಿಕಾತಿ ವಿಸತ್ತಿಕಾ। ವಿಸಮೂಲಾತಿ ವಿಸತ್ತಿಕಾ। ವಿಸಫಲಾತಿ ವಿಸತ್ತಿಕಾ। ವಿಸಪರಿಭೋಗಾತಿ ವಿಸತ್ತಿಕಾ। ವಿಸಾಲಾ ವಾ ಪನ ತಣ್ಹಾ ರೂಪೇ ಸದ್ದೇ ಗನ್ಧೇ ರಸೇ ಫೋಟ್ಠಬ್ಬೇ ಕುಲೇ ಗಣೇ ಆವಾಸೇ ಲಾಭೇ ಯಸೇ ಪಸಂಸಾಯ ಸುಖೇ ಚೀವರೇ ಪಿಣ್ಡಪಾತೇ ಸೇನಾಸನೇ ಗಿಲಾನಪಚ್ಚಯಭೇಸಜ್ಜಪರಿಕ್ಖಾರೇ ಕಾಮಧಾತುಯಾ ರೂಪಧಾತುಯಾ ಅರೂಪಧಾತುಯಾ ಕಾಮಭವೇ ರೂಪಭವೇ ಅರೂಪಭವೇ ಸಞ್ಞಾಭವೇ ಅಸಞ್ಞಾಭವೇ ನೇವಸಞ್ಞಾನಾಸಞ್ಞಾಭವೇ ಏಕವೋಕಾರಭವೇ ಚತುವೋಕಾರಭವೇ ಪಞ್ಚವೋಕಾರಭವೇ ಅತೀತೇ ಅನಾಗತೇ ಪಚ್ಚುಪ್ಪನ್ನೇ ದಿಟ್ಠಸುತಮುತವಿಞ್ಞಾತಬ್ಬೇಸು ಧಮ್ಮೇಸು ವಿಸತಾ ವಿತ್ಥತಾತಿ ವಿಸತ್ತಿಕಾತಿ ವಂಸೋ ವಿಸಾಲೋವ ಯಥಾ ವಿಸತ್ತೋ।>
      text <ಪುತ್ತೇಸು ದಾರೇಸು ಚ ಯಾ ಅಪೇಕ್ಖಾತಿ। ಪುತ್ತಾತಿ ಚತ್ತಾರೋ ಪುತ್ತಾ ಅತ್ರಜೋ ಪುತ್ತೋ। ಖೇತ್ತಜೋ ಪುತ್ತೋ। ದಿನ್ನಕೋ ಪುತ್ತೋ। ಅನ್ತೇವಾಸಿಕೋ ಪುತ್ತೋ। ದಾರಾ ವುಚ್ಚನ್ತಿ ಭರಿಯಾಯೋ। ಅಪೇಕ್ಖಾ ವುಚ್ಚನ್ತಿ ತಣ್ಹಾ। ಯೋ ರಾಗೋ ಸಾರಾಗೋ…ಪೇ॰… ಅಭಿಜ್ಝಾ ಲೋಭೋ ಅಕುಸಲಮೂಲನ್ತಿ ಪುತ್ತೇಸು ದಾರೇಸು ಚ ಯಾ ಅಪೇಕ್ಖಾ।>
      text <ವಂಸಕ್ಕಳೀರೋವ ಅಸಜ್ಜಮಾನೋತಿ ವಂಸೋ ವುಚ್ಚತಿ ವೇಳುಗುಮ್ಬೋ। ಯಥಾ ವೇಳುಗುಮ್ಬಸ್ಮಿಂ ತರುಣಕಾ ಕಳೀರಕಾ ಅಸತ್ತಾ ಅಲಗ್ಗಾ ಅಗಧಿತಾ ಅಪಲಿಬುದ್ಧಾ ನಿಕ್ಖನ್ತಾ ನಿಸ್ಸಟಾ ವಿಪ್ಪಮುತ್ತಾ ಏವಮೇವ। ಸಜ್ಜಾತಿ ದ್ವೇ ಸಜ್ಜನಾ ತಣ್ಹಾಸಜ್ಜನಾ ಚ ದಿಟ್ಠಿಸಜ್ಜನಾ ಚ…ಪೇ॰… ಅಯಂ ತಣ್ಹಾಸಜ್ಜನಾ…ಪೇ॰… ಅಯಂ ದಿಟ್ಠಿಸಜ್ಜನಾ। ತಸ್ಸ ಪಚ್ಚೇಕಸಮ್ಬುದ್ಧಸ್ಸ ತಣ್ಹಾಸಜ್ಜನಾ ಪಹೀನಾ। ದಿಟ್ಠಿಸಜ್ಜನಾ ಪಟಿನಿಸ್ಸಟ್ಠಾ। ತಣ್ಹಾಸಜ್ಜನಾಯ ಪಹೀನತ್ತಾ ದಿಟ್ಠಿಸಜ್ಜನಾಯ ಪಟಿನಿಸ್ಸಟ್ಠತ್ತಾ ಸೋ ಪಚ್ಚೇಕಸಮ್ಬುದ್ಧೋ ರೂಪೇ ನ ಸಜ್ಜತಿ ಸದ್ದೇ ನ ಸಜ್ಜತಿ ಗನ್ಧೇ ನ ಸಜ್ಜತಿ ರಸೇ ನ ಸಜ್ಜತಿ ಫೋಟ್ಠಬ್ಬೇ ನ ಸಜ್ಜತಿ ಕುಲೇ…ಪೇ॰… ಗಣೇ… ಆವಾಸೇ… ಲಾಭೇ… ಯಸೇ… ಪಸಂಸಾಯ… ಸುಖೇ… ಚೀವರೇ… ಪಿಣ್ಡಪಾತೇ… ಸೇನಾಸನೇ… ಗಿಲಾನಪಚ್ಚಯಭೇಸಜ್ಜಪರಿಕ್ಖಾರೇ… ಕಾಮಧಾತುಯಾ… ರೂಪಧಾತುಯಾ… ಅರೂಪಧಾತುಯಾ… ಕಾಮಭವೇ… ರೂಪಭವೇ… ಅರೂಪಭವೇ… ಸಞ್ಞಾಭವೇ… ಅಸಞ್ಞಾಭವೇ… ನೇವಸಞ್ಞಾನಾಸಞ್ಞಾಭವೇ… ಏಕವೋಕಾರಭವೇ… ಚತುವೋಕಾರಭವೇ… ಪಞ್ಚವೋಕಾರಭವೇ… ಅತೀತೇ… ಅನಾಗತೇ… ಪಚ್ಚುಪ್ಪನ್ನೇ… ದಿಟ್ಠಸುತಮುತವಿಞ್ಞಾತಬ್ಬೇಸು ಧಮ್ಮೇಸು ನ ಸಜ್ಜತಿ ನ ಗಣ್ಹಾತಿ ನ ಬಜ್ಝತಿ ನ ಪಲಿಬಜ್ಝತಿ ನ ಮುಚ್ಛತಿ। ನಿಕ್ಖನ್ತೋ ನಿಸ್ಸಟೋ ವಿಪ್ಪಮುತ್ತೋ ವಿಸಞ್ಞುತ್ತೋ ವಿಮರಿಯಾದಿಕತೇನ ಚೇತಸಾ ವಿಹರತೀತಿ ವಂಸಕ್ಕಳೀರೋವ ಅಸಜ್ಜಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೨೫>
        text <ಮಿಗೋ ಅರಞ್ಞಮ್ಹಿ ಯಥಾ ಅಬದ್ಧೋ। ಯೇನಿಚ್ಛಕಂ ಗಚ್ಛತಿ ಗೋಚರಾಯ।>
        text <ವಿಞ್ಞೂ ನರೋ ಸೇರಿತಂ ಪೇಕ್ಖಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಮಿಗೋ ಅರಞ್ಞಮ್ಹಿ ಯಥಾ ಅಬದ್ಧೋ। ಯೇನಿಚ್ಛಕಂ ಗಚ್ಛತಿ ಗೋಚರಾಯ।>
        text <ವಿಞ್ಞೂ ನರೋ ಸೇರಿತಂ ಪೇಕ್ಖಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಮಿಗೋ ಅರಞ್ಞಮ್ಹಿ ಯಥಾ ಅಬದ್ಧೋ। ಯೇನಿಚ್ಛಕಂ ಗಚ್ಛತಿ ಗೋಚರಾಯಾತಿ। ಮಿಗೋತಿ ದ್ವೇ ಮಿಗಾ ಏಣಿಮಿಗೋ ಚ ಪಸದಮಿಗೋ ಚ। ಯಥಾ ಆರಞ್ಞಿಕೋ ಮಿಗೋ ಅರಞ್ಞೇ ಪವನೇ ಚರಮಾನೋ ವಿಸ್ಸತ್ಥೋ ಗಚ್ಛತಿ ವಿಸ್ಸತ್ಥೋ ತಿಟ್ಠತಿ ವಿಸ್ಸತ್ಥೋ ನಿಸೀದತಿ ವಿಸ್ಸತ್ಥೋ ಸೇಯ್ಯಂ ಕಪ್ಪೇತಿ।>
      text <ವುತ್ತಞ್ಹೇತಂ ಭಗವತಾ ಸೇಯ್ಯಥಾಪಿ। ಭಿಕ್ಖವೇ। ಆರಞ್ಞಿಕೋ ಮಿಗೋ ಅರಞ್ಞೇ ಪವನೇ ಚರಮಾನೋ ವಿಸ್ಸತ್ಥೋ ಗಚ್ಛತಿ ವಿಸ್ಸತ್ಥೋ ತಿಟ್ಠತಿ ವಿಸ್ಸತ್ಥೋ ನಿಸೀದತಿ ವಿಸ್ಸತ್ಥೋ ಸೇಯ್ಯಂ ಕಪ್ಪೇತಿ। ತಂ ಕಿಸ್ಸ ಹೇತು॥ ಅನಾಪಾಥಗತೋ। ಭಿಕ್ಖವೇ। ಲುದ್ದಸ್ಸ। ಏವಮೇವ ಖೋ। ಭಿಕ್ಖವೇ। ಭಿಕ್ಖು ವಿವಿಚ್ಚೇವ ಕಾಮೇಹಿ ವಿವಿಚ್ಚ ಅಕುಸಲೇಹಿ ಧಮ್ಮೇಹಿ ಸವಿತಕ್ಕಂ ಸವಿಚಾರಂ ವಿವೇಕಜಂ ಪೀತಿಸುಖಂ ಪಠಮಂ ಝಾನಂ ಉಪಸಮ್ಪಜ್ಜ ವಿಹರತಿ। ಅಯಂ ವುಚ್ಚತಿ। ಭಿಕ್ಖವೇ। ಭಿಕ್ಖು ಅನ್ಧಮಕಾಸಿ ಮಾರಂ। ಅಪದಂ ವಧಿತ್ವಾ ಮಾರಚಕ್ಖುಂ ಅದಸ್ಸನಂ ಗತೋ ಪಾಪಿಮತೋ।>
      text <ಪುನ ಚಪರಂ। ಭಿಕ್ಖವೇ। ಭಿಕ್ಖು ವಿತಕ್ಕವಿಚಾರಾನಂ ವೂಪಸಮಾ ಅಜ್ಝತ್ತಂ ಸಮ್ಪಸಾದನಂ ಚೇತಸೋ ಏಕೋದಿಭಾವಂ ಅವಿತಕ್ಕಂ ಅವಿಚಾರಂ ಸಮಾಧಿಜಂ ಪೀತಿಸುಖಂ ದುತಿಯಂ ಝಾನಂ ಉಪಸಮ್ಪಜ್ಜ ವಿಹರತಿ। ಅಯಂ ವುಚ್ಚತಿ। ಭಿಕ್ಖವೇ। ಭಿಕ್ಖು ಅನ್ಧಮಕಾಸಿ ಮಾರಂ। ಅಪದಂ ವಧಿತ್ವಾ ಮಾರಚಕ್ಖುಂ ಅದಸ್ಸನಂ ಗತೋ ಪಾಪಿಮತೋ।>
      text <ಪುನ ಚಪರಂ। ಭಿಕ್ಖವೇ। ಭಿಕ್ಖು ಪೀತಿಯಾ ಚ ವಿರಾಗಾ ಉಪೇಕ್ಖಕೋ ಚ ವಿಹರತಿ ಸತೋ ಚ ಸಮ್ಪಜಾನೋ ಸುಖಞ್ಚ ಕಾಯೇನ ಪಟಿಸಂವೇದೇತಿ। ಯಂ ತಂ ಅರಿಯಾ ಆಚಿಕ್ಖನ್ತಿ ಉಪೇಕ್ಖಕೋ ಸತಿಮಾ ಸುಖವಿಹಾರೀತಿ ತತಿಯಂ ಝಾನಂ ಉಪಸಮ್ಪಜ್ಜ ವಿಹರತಿ। ಅಯಂ ವುಚ್ಚತಿ। ಭಿಕ್ಖವೇ। ಭಿಕ್ಖು ಅನ್ಧಮಕಾಸಿ ಮಾರಂ। ಅಪದಂ ವಧಿತ್ವಾ ಮಾರಚಕ್ಖುಂ ಅದಸ್ಸನಂ ಗತೋ ಪಾಪಿಮತೋ।>
      text <ಪುನ ಚಪರಂ। ಭಿಕ್ಖವೇ। ಭಿಕ್ಖು ಸುಖಸ್ಸ ಚ ಪಹಾನಾ ದುಕ್ಖಸ್ಸ ಚ ಪಹಾನಾ ಪುಬ್ಬೇವ ಸೋಮನಸ್ಸದೋಮನಸ್ಸಾನಂ ಅತ್ಥಙ್ಗಮಾ ಅದುಕ್ಖಮಸುಖಂ ಉಪೇಕ್ಖಾಸತಿಪಾರಿಸುದ್ಧಿಂ ಚತುತ್ಥಂ ಝಾನಂ ಉಪಸಮ್ಪಜ್ಜ ವಿಹರತಿ। ಅಯಂ ವುಚ್ಚತಿ। ಭಿಕ್ಖವೇ। ಭಿಕ್ಖು ಅನ್ಧಮಕಾಸಿ ಮಾರಂ। ಅಪದಂ ವಧಿತ್ವಾ ಮಾರಚಕ್ಖುಂ ಅದಸ್ಸನಂ ಗತೋ ಪಾಪಿಮತೋ।>
      text <ಪುನ ಚಪರಂ। ಭಿಕ್ಖವೇ। ಭಿಕ್ಖು ಸಬ್ಬಸೋ ರೂಪಸಞ್ಞಾನಂ ಸಮತಿಕ್ಕಮಾ ಪಟಿಘಸಞ್ಞಾನಂ ಅತ್ಥಙ್ಗಮಾ ನಾನತ್ತಸಞ್ಞಾನಂ ಅಮನಸಿಕಾರಾ ಅನನ್ತೋ ಆಕಾಸೋತಿ ಆಕಾಸಾನಞ್ಚಾಯತನಂ ಉಪಸಮ್ಪಜ್ಜ ವಿಹರತಿ। ಅಯಂ ವುಚ್ಚತಿ। ಭಿಕ್ಖವೇ। ಭಿಕ್ಖು ಅನ್ಧಮಕಾಸಿ ಮಾರಂ। ಅಪದಂ ವಧಿತ್ವಾ ಮಾರಚಕ್ಖುಂ ಅದಸ್ಸನಂ ಗತೋ ಪಾಪಿಮತೋ।>
      text <ಪುನ ಚಪರಂ। ಭಿಕ್ಖವೇ। ಭಿಕ್ಖು ಸಬ್ಬಸೋ ಆಕಾಸಾನಞ್ಚಾಯತನಂ ಸಮತಿಕ್ಕಮ್ಮ ಅನನ್ತಂ ವಿಞ್ಞಾಣನ್ತಿ ವಿಞ್ಞಾಣಞ್ಚಾಯತನಂ ಉಪಸಮ್ಪಜ್ಜ ವಿಹರತಿ…ಪೇ॰…।>
      text <ಪುನ ಚಪರಂ। ಭಿಕ್ಖವೇ। ಸಬ್ಬಸೋ ವಿಞ್ಞಾಣಞ್ಚಾಯತನಂ ಸಮತಿಕ್ಕಮ್ಮ ನತ್ಥಿ ಕಿಞ್ಚೀತಿ ಆಕಿಞ್ಚಞ್ಞಾಯತನಂ ಉಪಸಮ್ಪಜ್ಜ ವಿಹರತಿ…ಪೇ॰…।>
      text <ಪುನ ಚಪರಂ। ಭಿಕ್ಖವೇ। ಸಬ್ಬಸೋ ಆಕಿಞ್ಚಞ್ಞಾಯತನಂ ಸಮತಿಕ್ಕಮ್ಮ ನೇವಸಞ್ಞಾನಾಸಞ್ಞಾಯತನಂ ಉಪಸಮ್ಪಜ್ಜ ವಿಹರತಿ…ಪೇ॰…।>
      text <ಪುನ ಚಪರಂ। ಭಿಕ್ಖವೇ। ಸಬ್ಬಸೋ ನೇವಸಞ್ಞಾನಾಸಞ್ಞಾಯತನಂ ಸಮತಿಕ್ಕಮ್ಮ ಸಞ್ಞಾವೇದಯಿತನಿರೋಧಂ ಉಪಸಮ್ಪಜ್ಜ ವಿಹರತಿ। ಪಞ್ಞಾಯ ಚಸ್ಸ ದಿಸ್ವಾ ಆಸವಾ ಪರಿಕ್ಖೀಣಾ ಹೋನ್ತಿ। ಅಯಂ ವುಚ್ಚತಿ। ಭಿಕ್ಖವೇ। ಭಿಕ್ಖು ಅನ್ಧಮಕಾಸಿ ಮಾರಂ। ಅಪದಂ ವಧಿತ್ವಾ ಮಾರಚಕ್ಖುಂ ಅದಸ್ಸನಂ ಗತೋ ಪಾಪಿಮತೋ। ತಿಣ್ಣೋ ಲೋಕೇ ವಿಸತ್ತಿಕಂ। ಸೋ ವಿಸ್ಸತ್ಥೋ ಗಚ್ಛತಿ ವಿಸ್ಸತ್ಥೋ ತಿಟ್ಠತಿ ವಿಸ್ಸತ್ಥೋ ನಿಸೀದತಿ ವಿಸ್ಸತ್ಥೋ ಸೇಯ್ಯಂ ಕಪ್ಪೇತಿ। ತಂ ಕಿಸ್ಸ ಹೇತು॥ ಅನಾಪಾಥಗತೋ। ಭಿಕ್ಖವೇ। ಪಾಪಿಮತೋತಿ ಮಿಗೋ ಅರಞ್ಞಮ್ಹಿ ಯಥಾ ಅಬದ್ಧೋ। ಯೇನಿಚ್ಛಕಂ ಗಚ್ಛತಿ ಗೋಚರಾಯ।>
      text <ವಿಞ್ಞೂ ನರೋ ಸೇರಿತಂ ಪೇಕ್ಖಮಾನೋತಿ। ವಿಞ್ಞೂತಿ ಪಣ್ಡಿತೋ ಪಞ್ಞವಾ ಬುದ್ಧಿಮಾ ಞಾಣೀ ವಿಭಾವೀ ಮೇಧಾವೀ। ನರೋತಿ ಸತ್ತೋ ಮಾಣವೋ ಪೋಸೋ ಪುಗ್ಗಲೋ ಜೀವೋ ಜಾಗು ಜನ್ತು ಇನ್ದಗು ಮನುಜೋ। ಸೇರೀತಿ ದ್ವೇ ಸೇರೀ ಧಮ್ಮೋಪಿ ಸೇರೀ ಪುಗ್ಗಲೋಪಿ ಸೇರೀ। ಕತಮೋ ಧಮ್ಮೋ ಸೇರೀ॥ ಚತ್ತಾರೋ ಸತಿಪಟ್ಠಾನಾ ಚತ್ತಾರೋ ಸಮ್ಮಪ್ಪಧಾನಾ ಚತ್ತಾರೋ ಇದ್ಧಿಪಾದಾ ಪಞ್ಚಿನ್ದ್ರಿಯಾನಿ ಪಞ್ಚ ಬಲಾನಿ ಸತ್ತ ಬೋಜ್ಝಙ್ಗಾ ಅರಿಯೋ ಅಟ್ಠಙ್ಗಿಕೋ ಮಗ್ಗೋ ಅಯಂ ಧಮ್ಮೋ ಸೇರೀ। ಕತಮೋ ಪುಗ್ಗಲೋ ಸೇರೀ॥ ಯೋ ಇಮಿನಾ ಸೇರಿನಾ ಧಮ್ಮೇನ ಸಮನ್ನಾಗತೋ। ಸೋ ವುಚ್ಚತಿ ಪುಗ್ಗಲೋ ಸೇರೀ। ವಿಞ್ಞೂ ನರೋ ಸೇರಿತಂ ಪೇಕ್ಖಮಾನೋತಿ ವಿಞ್ಞೂ ನರೋ ಸೇರಿತಂ ಧಮ್ಮಂ ಪೇಕ್ಖಮಾನೋ। ದಕ್ಖಮಾನೋ ಓಲೋಕಯಮಾನೋ ನಿಜ್ಝಾಯಮಾನೋ ಉಪಪರಿಕ್ಖಮಾನೋತಿ ವಿಞ್ಞೂ ನರೋ ಸೇರಿತಂ ಪೇಕ್ಖಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೨೬>
        text <ಆಮನ್ತನಾ ಹೋತಿ ಸಹಾಯಮಜ್ಝೇ। ವಾಸೇ ಠಾನೇ ಗಮನೇ ಚಾರಿಕಾಯ।>
        text <ಅನಭಿಜ್ಝಿತಂ ಸೇರಿತಂ ಪೇಕ್ಖಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಆಮನ್ತನಾ ಹೋತಿ ಸಹಾಯಮಜ್ಝೇ। ವಾಸೇ ಠಾನೇ ಗಮನೇ ಚಾರಿಕಾಯ।>
        text <ಅನಭಿಜ್ಝಿತಂ ಸೇರಿತಂ ಪೇಕ್ಖಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಆಮನ್ತನಾ ಹೋತಿ ಸಹಾಯಮಜ್ಝೇ। ವಾಸೇ ಠಾನೇ ಗಮನೇ ಚಾರಿಕಾಯಾತಿ ಸಹಾಯಾ ವುಚ್ಚನ್ತಿ ಯೇಹಿ ಸಹ ಆಗಮನಂ ಫಾಸು ಗಮನಂ ಫಾಸು ಗಮನಾಗಮನಂ ಫಾಸು ಠಾನಂ ಫಾಸು ನಿಸಜ್ಜನಂ ಫಾಸು ಸಯನಂ ಫಾಸು ಆಲಪನಂ ಫಾಸು ಸಲ್ಲಪನಂ ಫಾಸು ಉಲ್ಲಪನಂ ಫಾಸು ಸಮುಲ್ಲಪನಂ ಫಾಸು। ಆಮನ್ತನಾ ಹೋತಿ ಸಹಾಯಮಜ್ಝೇ। ವಾಸೇ ಠಾನೇ ಗಮನೇ ಚಾರಿಕಾಯಾತಿ ಸಹಾಯಮಜ್ಝೇ ವಾಸೇಪಿ ಠಾನೇಪಿ ಗಮನೇಪಿ ಚಾರಿಕಾಯಪಿ ಅತ್ತತ್ಥಮನ್ತನಾ ಪರತ್ಥಮನ್ತನಾ ಉಭಯತ್ಥಮನ್ತನಾ ದಿಟ್ಠಧಮ್ಮಿಕತ್ಥಮನ್ತನಾ ಸಮ್ಪರಾಯಿಕತ್ಥಮನ್ತನಾ ಪರಮತ್ಥಮನ್ತನಾ ತಿ ಆಮನ್ತನಾ ಹೋತಿ ಸಹಾಯಮಜ್ಝೇ। ವಾಸೇ ಠಾನೇ ಗಮನೇ ಚಾರಿಕಾಯ।>
      text <ಅನಭಿಜ್ಝಿತಂ ಸೇರಿತಂ ಪೇಕ್ಖಮಾನೋತಿ ಅನಭಿಜ್ಝಿತಂ ಏತಂ ವತ್ಥು ಬಾಲಾನಂ ಅಸಪ್ಪುರಿಸಾನಂ ತಿತ್ಥಿಯಾನಂ ತಿತ್ಥಯಸಾವಕಾನಂ। ಯದಿದಂ ಭಣ್ಡುಕಾಸಾಯವತ್ಥವಸನತಾ। ಅಭಿಜ್ಝಿತಂ ಏತಂ ವತ್ಥು ಪಣ್ಡಿತಾನಂ ಸಪ್ಪುರಿಸಾನಂ ಬುದ್ಧಸಾವಕಾನಂ ಪಚ್ಚೇಕಬುದ್ಧಾನಂ। ಯದಿದಂ ಭಣ್ಡುಕಾಸಾಯವತ್ಥವಸನತಾ। ಸೇರೀತಿ ದ್ವೇ ಸೇರೀ ಧಮ್ಮೋಪಿ ಸೇರೀ ಪುಗ್ಗಲೋಪಿ ಸೇರೀ। ಕತಮೋ ಧಮ್ಮೋ ಸೇರೀ॥ ಚತ್ತಾರೋ ಸತಿಪಟ್ಠಾನಾ …ಪೇ॰… ಅರಿಯೋ ಅಟ್ಠಙ್ಗಿಕೋ ಮಗ್ಗೋ ಅಯಂ ಧಮ್ಮೋ ಸೇರೀ। ಕತಮೋ ಪುಗ್ಗಲೋ ಸೇರೀ॥ ಯೋ ಇಮಿನಾ ಸೇರಿನಾ ಧಮ್ಮೇನ ಸಮನ್ನಾಗತೋ। ಸೋ ವುಚ್ಚತಿ ಪುಗ್ಗಲೋ ಸೇರೀ। ಅನಭಿಜ್ಝಿತಂ ಸೇರಿತಂ ಪೇಕ್ಖಮಾನೋತಿ ಸೇರಿತಂ ಧಮ್ಮಂ ಪೇಕ್ಖಮಾನೋ ದಕ್ಖಮಾನೋ ಓಲೋಕಯಮಾನೋ ನಿಜ್ಝಾಯಮಾನೋ ಉಪಪರಿಕ್ಖಮಾನೋತಿ ಅನಭಿಜ್ಝಿತಂ ಸೇರಿತಂ ಪೇಕ್ಖಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೨೭>
        text <ಖಿಡ್ಡಾ ರತೀ ಹೋತಿ ಸಹಾಯಮಜ್ಝೇ। ಪುತ್ತೇಸು ಚ ವಿಪುಲಂ ಹೋತಿ ಪೇಮಂ।>
        text <ಪಿಯವಿಪ್ಪಯೋಗಂ ವಿಜಿಗುಚ್ಛಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಖಿಡ್ಡಾ ರತೀ ಹೋತಿ ಸಹಾಯಮಜ್ಝೇ। ಪುತ್ತೇಸು ಚ ವಿಪುಲಂ ಹೋತಿ ಪೇಮಂ।>
        text <ಪಿಯವಿಪ್ಪಯೋಗಂ ವಿಜಿಗುಚ್ಛಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಖಿಡ್ಡಾ ರತೀ ಹೋತಿ ಸಹಾಯಮಜ್ಝೇತಿ। ಖಿಡ್ಡಾತಿ ದ್ವೇ ಖಿಡ್ಡಾ ಕಾಯಿಕಾ ಚ ಖಿಡ್ಡಾ ವಾಚಸಿಕಾ ಚ ಖಿಡ್ಡಾ। ಕತಮಾ ಕಾಯಿಕಾ ಖಿಡ್ಡಾ॥ ಹತ್ಥೀಹಿಪಿ ಕೀಳನ್ತಿ। ಅಸ್ಸೇಹಿಪಿ ಕೀಳನ್ತಿ। ರಥೇಹಿಪಿ ಕೀಳನ್ತಿ। ಧನೂಹಿಪಿ ಕೀಳನ್ತಿ। ಥರೂಹಿಪಿ ಕೀಳನ್ತಿ। ಅಟ್ಠಪದೇಹಿಪಿ ಕೀಳನ್ತಿ। ದಸಪದೇಹಿಪಿ ಕೀಳನ್ತಿ। ಆಕಾಸೇಪಿ ಕೀಳನ್ತಿ। ಪರಿಹಾರಪಥೇಪಿ ಕೀಳನ್ತಿ। ಸನ್ತಿಕಾಯಪಿ ಕೀಳನ್ತಿ। ಖಲಿಕಾಯಪಿ ಕೀಳನ್ತಿ। ಘಟಿಕಾಯಪಿ ಕೀಳನ್ತಿ। ಸಲಾಕಹತ್ಥೇನಪಿ ಕೀಳನ್ತಿ। ಅಕ್ಖೇನಪಿ ಕೀಳನ್ತಿ। ಪಙ್ಗಚೀರೇನಪಿ ಕೀಳನ್ತಿ। ವಙ್ಕಕೇನಪಿ ಕೀಳನ್ತಿ। ಮೋಕ್ಖಚಿಕಾಯಪಿ ಕೀಳನ್ತಿ। ಚಿಙ್ಗುಲಕೇನಪಿ ಕೀಳನ್ತಿ। ಪತ್ತಾಳ್ಹಕೇನಪಿ ಕೀಳನ್ತಿ। ರಥಕೇನಪಿ ಕೀಳನ್ತಿ। ಧನುಕೇನಪಿ ಕೀಳನ್ತಿ। ಅಕ್ಖರಿಕಾಯಪಿ ಕೀಳನ್ತಿ। ಮನೇಸಿಕಾಯಪಿ ಕೀಳನ್ತಿ। ಯಥಾವಜ್ಜೇನಪಿ ಕೀಳನ್ತಿ। ಅಯಂ ಕಾಯಿಕಾ ಖಿಡ್ಡಾ।>
      text <ಕತಮಾ ವಾಚಸಿಕಾ ಖಿಡ್ಡಾ॥ ಮುಖಭೇರಿಕಂ ಮುಖಾಲಮ್ಬರಂ ಮುಖಡಿಣ್ಡಿಮಕಂ ಮುಖಚಲಿಮಕಂ ಮುಖಕೇರಕಂ ಮುಖದದ್ದರಿಕಂ ನಾಟಕಂ ಲಾಸಂ ಗೀತಂ ದವಕಮ್ಮಂ। ಅಯಂ ವಾಚಸಿಕಾ ಖಿಡ್ಡಾ।>
      text <ರತೀತಿ ಅನುಕ್ಕಣ್ಠಿತಾಧಿವಚನಮೇತಂ ರತೀತಿ। ಸಹಾಯಾ ವುಚ್ಚನ್ತಿ ಯೇಹಿ ಸಹ ಆಗಮನಂ ಫಾಸು ಗಮನಂ ಫಾಸು ಗಮನಾಗಮನಂ ಫಾಸು ಠಾನಂ ಫಾಸು ನಿಸಜ್ಜನಂ ಫಾಸು ಸಯನಂ ಫಾಸು ಆಲಪನಂ ಫಾಸು ಸಲ್ಲಪನಂ ಫಾಸು ಉಲ್ಲಪನಂ ಫಾಸು ಸಮುಲ್ಲಪನಂ ಫಾಸು। ಖಿಡ್ಡಾ ರತೀ ಹೋತಿ ಸಹಾಯಮಜ್ಝೇತಿ ಖಿಡ್ಡಾ ಚ ರತಿ ಚ ಸಹಾಯಮಜ್ಝೇ ಹೋತೀತಿ ಖಿಡ್ಡಾ ರತೀ ಹೋತಿ ಸಹಾಯಮಜ್ಝೇ।>
      text <ಪುತ್ತೇಸು ಚ ವಿಪುಲಂ ಹೋತಿ ಪೇಮನ್ತಿ। ಪುತ್ತಾತಿ ಚತ್ತಾರೋ ಪುತ್ತಾ ಅತ್ರಜೋ ಪುತ್ತೋ। ಖೇತ್ತಜೋ ಪುತ್ತೋ। ದಿನ್ನಕೋ ಪುತ್ತೋ। ಅನ್ತೇವಾಸಿಕೋ ಪುತ್ತೋ। ಪುತ್ತೇಸು ಚ ವಿಪುಲಂ ಹೋತಿಂ ಪೇಮನ್ತಿ ಪುತ್ತೇಸು ಚ ಅಧಿಮತ್ತಂ ಹೋತಿ ಪೇಮನ್ತಿ ಪುತ್ತೇಸು ಚ ವಿಪುಲಂ ಹೋತಿ ಪೇಮಂ।>
      text <ಪಿಯವಿಪ್ಪಯೋಗಂ ವಿಜಿಗುಚ್ಛಮಾನೋತಿ ದ್ವೇ ಪಿಯಾ ಸತ್ತಾ ವಾ ಸಙ್ಖಾರಾ ವಾ। ಕತಮೇ ಸತ್ತಾ ಪಿಯಾ॥ ಇಧ ಯಸ್ಸ ತೇ ಹೋನ್ತಿ ಅತ್ಥಕಾಮಾ ಹಿತಕಾಮಾ ಫಾಸುಕಾಮಾ ಯೋಗಕ್ಖೇಮಕಾಮಾ ಮಾತಾ ವಾ ಪಿತಾ ವಾ ಭಾತಾ ವಾ ಭಗಿನೀ ವಾ ಪುತ್ತೋ ವಾ ಧೀತಾ ವಾ ಮಿತ್ತಾ ವಾ ಅಮಚ್ಚಾ ವಾ ಞಾತೀ ವಾ ಸಾಲೋಹಿತಾ ವಾ। ಇಮೇ ಸತ್ತಾ ಪಿಯಾ।>
      text <ಕತಮೇ ಸಙ್ಖಾರಾ ಪಿಯಾ॥ ಮನಾಪಿಕಾ ರೂಪಾ ಮನಾಪಿಕಾ ಸದ್ದಾ ಮನಾಪಿಕಾ ಗನ್ಧಾ ಮನಾಪಿಕಾ ರಸಾ ಮನಾಪಿಕಾ ಫೋಟ್ಠಬ್ಬಾ। ಇಮೇ ಸಙ್ಖಾರಾ ಪಿಯಾ। ಪಿಯವಿಪ್ಪಯೋಗಂ ವಿಜಿಗುಚ್ಛಮಾನೋತಿ ಪಿಯಾನಂ ವಿಪ್ಪಯೋಗಂ ವಿಜಿಗುಚ್ಛಮಾನೋ ಅಟ್ಟಿಯಮಾನೋ ಹರಾಯಮಾನೋತಿ ಪಿಯವಿಪ್ಪಯೋಗಂ ವಿಜಿಗುಚ್ಛಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೨೮>
        text <ಚಾತುದ್ದಿಸೋ ಅಪ್ಪಟಿಘೋ ಚ ಹೋತಿ। ಸನ್ತುಸ್ಸಮಾನೋ ಇತರೀತರೇನ।>
        text <ಪರಿಸ್ಸಯಾನಂ ಸಹಿತಾ ಅಛಮ್ಭೀ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಅನತ್ಥಜನನೋ ಲೋಭೋ। ಲೋಭೋ ಚಿತ್ತಪ್ಪಕೋಪನೋ।>
        text <ಭಯಮನ್ತರತೋ ಜಾತಂ। ತಂ ಜನೋ ನಾವಬುಜ್ಝತಿ॥>
        text <ಲುದ್ಧೋ ಅತ್ಥಂ ನ ಜಾನಾತಿ। ಲುದ್ಧೋ ಧಮ್ಮಂ ನ ಪಸ್ಸತಿ।>
        text <ಅನ್ಧತಮಂ ತದಾ ಹೋತಿ। ಯಂ ಲೋಭೋ ಸಹತೇ ನರಂ॥>
        text <ಅನತ್ಥಜನನೋ ದೋಸೋ। ದೋಸೋ ಚಿತ್ತಪ್ಪಕೋಪನೋ।>
        text <ಭಯಮನ್ತರತೋ ಜಾತಂ। ತಂ ಜನೋ ನಾವಬುಜ್ಝತಿ॥>
        text <ದುಟ್ಠೋ ಅತ್ಥಂ ನ ಜಾನಾತಿ। ದುಟ್ಠೋ ಧಮ್ಮಂ ನ ಪಸ್ಸತಿ।>
        text <ಅನ್ಧತಮಂ ತದಾ ಹೋತಿ। ಯಂ ದೋಸೋ ಸಹತೇ ನರಂ॥>
        text <ಅನತ್ಥಜನನೋ ಮೋಹೋ। ಮೋಹೋ ಚಿತ್ತಪ್ಪಕೋಪನೋ।>
        text <ಭಯಮನ್ತರತೋ ಜಾತಂ। ತಂ ಜನೋ ನಾವಬುಜ್ಝತಿ॥>
        text <ಮೂಳ್ಹೋ ಅತ್ಥಂ ನ ಜಾನಾತಿ। ಮೂಳ್ಹೋ ಧಮ್ಮಂ ನ ಪಸ್ಸತಿ।>
        text <ಅನ್ಧತಮಂ ತದಾ ಹೋತಿ। ಯಂ ಮೋಹೋ ಸಹತೇ ನರನ್ತಿ॥>
        text <ಲೋಭೋ ದೋಸೋ ಚ ಮೋಹೋ ಚ। ಪುರಿಸಂ ಪಾಪಚೇತಸಂ।>
        text <ಹಿಂಸನ್ತಿ ಅತ್ತಸಮ್ಭೂತಾ। ತಚಸಾರಂವ ಸಮ್ಫಲನ್ತಿ॥>
        text <ರಾಗೋ ಚ ದೋಸೋ ಚ ಇತೋನಿದಾನಾ। ಅರತೀ ರತೀ ಲೋಮಹಂಸೋ ಇತೋಜಾ।>
        text <ಇತೋ ಸಮುಟ್ಠಾಯ ಮನೋವಿತಕ್ಕಾ। ಕುಮಾರಕಾ ಧಙ್ಕಮಿವೋಸ್ಸಜನ್ತೀತಿ॥>
        text <ಚಾತುದ್ದಿಸೋ ಅಪ್ಪಟಿಘೋ ಚ ಹೋತಿ। ಸನ್ತುಸ್ಸಮಾನೋ ಇತರೀತರೇನ।>
        text <ಪರಿಸ್ಸಯಾನಂ ಸಹಿತಾ ಅಛಮ್ಭೀ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಚಾತುದ್ದಿಸೋ ಅಪ್ಪಟಿಘೋ ಚ ಹೋತೀತಿ। ಚಾತುದ್ದಿಸೋತಿ ಸೋ ಪಚ್ಚೇಕಸಮ್ಬುದ್ಧೋ ಮೇತ್ತಾಸಹಗತೇನ ಚೇತಸಾ ಏಕಂ ದಿಸಂ ಫರಿತ್ವಾ ವಿಹರತಿ। ತಥಾ ದುತಿಯಂ। ತಥಾ ತತಿಯಂ। ತಥಾ ಚತುತ್ಥಂ। ಇತಿ ಉದ್ಧಮಧೋ ತಿರಿಯಂ ಸಬ್ಬಧಿ ಸಬ್ಬತ್ತತಾಯ ಸಬ್ಬಾವನ್ತಂ ಲೋಕಂ ಮೇತ್ತಾಸಹಗತೇನ ಚೇತಸಾ ವಿಪುಲೇನ ಮಹಗ್ಗತೇನ ಅಪ್ಪಮಾಣೇನ ಅವೇರೇನ ಅಬ್ಯಾಪಜ್ಜೇನ ಫರಿತ್ವಾ ವಿಹರತಿ। ಕರುಣಾಸಹಗತೇನ…ಪೇ॰… ಮುದಿತಾಸಹಗತೇನ…ಪೇ॰… ಉಪೇಕ್ಖಾಸಹಗತೇನ ಚೇತಸಾ ಏಕಂ ದಿಸಂ ಫರಿತ್ವಾ ವಿಹರತಿ। ತಥಾ ದುತಿಯಂ। ತಥಾ ತತಿಯಂ…ಪೇ॰… ಅಬ್ಯಾಪಜ್ಜೇನ ಫರಿತ್ವಾ ವಿಹರತಿ। ಚಾತುದ್ದಿಸೋ ಅಪ್ಪಟಿಘೋ ಚ ಹೋತೀತಿ ಮೇತ್ತಾಯ ಭಾವಿತತ್ತಾ ಯೇ ಪುರತ್ಥಿಮಾಯ ದಿಸಾಯ ಸತ್ತಾ ತೇ ಅಪ್ಪಟಿಕೂಲಾ ಹೋನ್ತಿ। ಯೇ ದಕ್ಖಿಣಾಯ ದಿಸಾಯ ಸತ್ತಾ ತೇ ಅಪ್ಪಟಿಕೂಲಾ ಹೋನ್ತಿ। ಯೇ ಪಚ್ಛಿಮಾಯ ದಿಸಾಯ ಸತ್ತಾ ತೇ ಅಪ್ಪಟಿಕೂಲಾ ಹೋನ್ತಿ। ಯೇ ಉತ್ತರಾಯ ದಿಸಾಯ ಸತ್ತಾ ತೇ ಅಪ್ಪಟಿಕೂಲಾ ಹೋನ್ತಿ। ಯೇ ಪುರತ್ಥಿಮಾಯ ಅನುದಿಸಾಯ ಸತ್ತಾ ತೇ ಅಪ್ಪಟಿಕೂಲಾ ಹೋನ್ತಿ। ಯೇ ದಕ್ಖಿಣಾಯ ಅನುದಿಸಾಯ ಸತ್ತಾ ತೇ ಅಪ್ಪಟಿಕೂಲಾ ಹೋನ್ತಿ। ಯೇ ಪಚ್ಛಿಮಾಯ ಅನುದಿಸಾಯ ಸತ್ತಾ ತೇ ಅಪ್ಪಟಿಕೂಲಾ ಹೋನ್ತಿ। ಯೇ ಉತ್ತರಾಯ ಅನುದಿಸಾಯ ಸತ್ತಾ ತೇ ಅಪ್ಪಟಿಕೂಲಾ ಹೋನ್ತಿ। ಯೇ ಹೇಟ್ಠಿಮಾಯ ದಿಸಾಯ ಸತ್ತಾ ತೇ ಅಪ್ಪಟಿಕೂಲಾ ಹೋನ್ತಿ। ಯೇ ಉಪರಿಮಾಯ ದಿಸಾಯ ಸತ್ತಾ ತೇ ಅಪ್ಪಟಿಕೂಲಾ ಹೋನ್ತಿ। ಯೇ ದಿಸಾಸು ವಿದಿಸಾಸು ಸತ್ತಾ ತೇ ಅಪ್ಪಟಿಕೂಲಾ ಹೋನ್ತಿ। ಕರುಣಾಯ ಭಾವಿತತ್ತಾ ಮುದಿತಾಯ ಭಾವಿತತ್ತಾ ಉಪೇಕ್ಖಾಯ ಭಾವಿತತ್ತಾ ಯೇ ಪುರತ್ಥಿಮಾಯ ದಿಸಾಯ ಸತ್ತಾ ತೇ ಅಪ್ಪಟಿಕೂಲಾ ಹೋನ್ತಿ…ಪೇ॰… ಯೇ ದಿಸಾಸು ವಿದಿಸಾಸು ಸತ್ತಾ ತೇ ಅಪ್ಪಟಿಕೂಲಾ ಹೋನ್ತೀತಿ ಚಾತುದ್ದಿಸೋ ಅಪ್ಪಟಿಘೋ ಚ ಹೋತಿ।>
      text <ಸನ್ತುಸ್ಸಮಾನೋ ಇತರೀತರೇನಾತಿ ಸೋ ಪಚ್ಚೇಕಸಮ್ಬುದ್ಧೋ ಸನ್ತುಟ್ಠೋ ಹೋತಿ ಇತರೀತರೇನ ಚೀವರೇನ। ಇತರೀತರಚೀವರಸನ್ತುಟ್ಠಿಯಾ ಚ ವಣ್ಣವಾದೀ। ನ ಚ ಚೀವರಹೇತು ಅನೇಸನಂ ಅಪ್ಪತಿರೂಪಂ ಆಪಜ್ಜತಿ। ಅಲದ್ಧಾ ಚ ಚೀವರಂ ನ ಪರಿತಸ್ಸತಿ। ಲದ್ಧಾ ಚ ಚೀವರಂ ಅಗಧಿತೋ ಅಮುಚ್ಛಿತೋ ಅನಜ್ಝಾಪಸನ್ನೋ ಆದೀನವದಸ್ಸಾವೀ ನಿಸ್ಸರಣಪಞ್ಞೋ ಪರಿಭುಞ್ಜತಿ। ತಾಯ ಚ ಪನ ಇತರೀತರಚೀವರಸನ್ತುಟ್ಠಿಯಾ ನೇವತ್ತಾನುಕ್ಕಂಸೇತಿ ನ ಪರಂ ವಮ್ಭೇತಿ। ಯೋ ಹಿ ತತ್ಥ ದಕ್ಖೋ ಅನಲಸೋ ಸಮ್ಪಜಾನೋ ಪತಿಸ್ಸತೋ। ಅಯಂ ವುಚ್ಚತಿ ಪಚ್ಚೇಕಸಮ್ಬುದ್ಧೋ ಪೋರಾಣೇ ಅಗ್ಗಞ್ಞೇ ಅರಿಯವಂಸೇ ಠಿತೋ। ಸನ್ತುಟ್ಠೋ ಹೋತಿ ಇತರೀತರೇನ ಪಿಣ್ಡಪಾತೇನ…ಪೇ॰…>
      text <ಸನ್ತುಟ್ಠೋ ಹೋತಿ ಇತರೀತರೇನ ಸೇನಾಸನೇನ…ಪೇ॰… ಸನ್ತುಟ್ಠೋ ಹೋತಿ ಇತರೀತರೇನ ಗಿಲಾನಪಚ್ಚಯಭೇಸಜ್ಜಪರಿಕ್ಖಾರೇನ। ಇತರೀತರಗಿಲಾನಪಚ್ಚಯಭೇಸಜ್ಜಪರಿಕ್ಖಾರಸನ್ತುಟ್ಠಿಯಾ ಚ ವಣ್ಣವಾದೀ। ನ ಚ ಗಿಲಾನಪಚ್ಚಯಭೇಸಜ್ಜಪರಿಕ್ಖಾರಹೇತು ಅನೇಸನಂ ಅಪ್ಪತಿರೂಪಂ ಆಪಜ್ಜತಿ। ಅಲದ್ಧಾ ಚ ಗಿಲಾನಪಚ್ಚಯಭೇಸಜ್ಜಪರಿಕ್ಖಾರಾನಂ ನ ಪರಿತಸ್ಸತಿ। ಲದ್ಧಾ ಚ ಗಿಲಾನಪಚ್ಚಯಭೇಸಜ್ಜಪರಿಕ್ಖಾರಂ ಅಗಧಿತೋ ಅಮುಚ್ಛಿತೋ ಅನಜ್ಝಾಪನ್ನೋ ಆದೀನವದಸ್ಸಾವೀ ನಿಸ್ಸರಣಪಞ್ಞೋ ಪರಿಭುಞ್ಜತಿ। ತಾಯ ಚ ಇತರೀತರಗಿಲಾನಪಚ್ಚಯಭೇಸಜ್ಜಪರಿಕ್ಖಾರಸನ್ತುಟ್ಠಿಯಾ ನೇವತ್ತಾನುಕ್ಕಂಸೇತಿ ನ ಪರಂ ವಮ್ಭೇತಿ। ಯೋ ಹಿ ತತ್ಥ ದಕ್ಖೋ ಅನಲಸೋ ಸಮ್ಪಜಾನೋ ಪತಿಸ್ಸತೋ। ಅಯಂ ವುಚ್ಚತಿ ಪಚ್ಚೇಕಸಮ್ಬುದ್ಧೋ ಪೋರಾಣೇ ಅಗ್ಗಞ್ಞೇ ಅರಿಯವಂಸೇ ಠಿತೋತಿ ಸನ್ತುಸ್ಸಮಾನೋ ಇತರೀತರೇನ।>
      text <ಪರಿಸ್ಸಯಾನಂ ಸಹಿತಾ ಅಛಮ್ಭೀತಿ। ಪರಿಸ್ಸಯಾತಿ ದ್ವೇ ಪರಿಸ್ಸಯಾ ಪಾಕಟಪರಿಸ್ಸಯಾ ಚ ಪಟಿಚ್ಛನ್ನಪರಿಸ್ಸಯಾ ಚ। ಕತಮೇ ಪಾಕಟಪರಿಸ್ಸಯಾ॥ ಸೀಹಾ ಬ್ಯಗ್ಘಾ ದೀಪೀ ಅಚ್ಛಾ ತರಚ್ಛಾ ಕೋಕಾ ಮಹಿಂಸಾ ಹತ್ಥೀ ಅಹೀ ವಿಚ್ಛಿಕಾ ಸತಪದೀ। ಚೋರಾ ವಾ ಅಸ್ಸು ಮಾನವಾ ವಾ ಕತಕಮ್ಮಾ ವಾ ಅಕತಕಮ್ಮಾ ವಾ। ಚಕ್ಖುರೋಗೋ ಸೋತರೋಗೋ ಘಾನರೋಗೋ ಜಿವ್ಹಾರೋಗೋ ಕಾಯರೋಗೋ ಸೀಸರೋಗೋ ಕಣ್ಣರೋಗೋ ಮುಖರೋಗೋ ದನ್ತರೋಗೋ ಕಾಸೋ ಸಾಸೋ ಪಿನಾಸೋ ಡಾಹೋ ಜರೋ ಕುಚ್ಛಿರೋಗೋ ಮುಚ್ಛಾ ಪಕ್ಖನ್ದಿಕಾ ಸೂಲಾ ವಿಸೂಚಿಕಾ ಕುಟ್ಠಂ ಗಣ್ಡೋ ಕಿಲಾಸೋ ಸೋಸೋ ಅಪಮಾರೋ ದದ್ದು ಕಣ್ಡು ಕಚ್ಛು ರಖಸಾ ವಿತಚ್ಛಿಕಾ ಲೋಹಿತಪಿತ್ತಂ ಮಧುಮೇಹೋ ಅಂಸಾ ಪಿಳಕಾ ಭಗನ್ದಲಾ। ಪಿತ್ತಸಮುಟ್ಠಾನಾ ಆಬಾಧಾ ಸೇಮ್ಹಸಮುಟ್ಠಾನಾ ಆಬಾಧಾ ವಾತಸಮುಟ್ಠಾನಾ ಆಬಾಧಾ ಸನ್ನಿಪಾತಿಕಾ ಆಬಾಧಾ ಉತುಪರಿಣಾಮಜಾ ಆಬಾಧಾ ವಿಸಮಪರಿಹಾರಜಾ ಆಬಾಧಾ ಓಪಕ್ಕಮಿಕಾ ಆಬಾಧಾ ಕಮ್ಮವಿಪಾಕಜಾ ಆಬಾಧಾ। ಸೀತಂ ಉಣ್ಹಂ ಜಿಘಚ್ಛಾ ಪಿಪಾಸಾ ಉಚ್ಚಾರೋ ಪಸ್ಸಾವೋ ಡಂಸಮಕಸವಾತಾತಪಸರೀಸಪಸಮ್ಫಸ್ಸಾ ಇತಿ ವಾ। ಇಮೇ ವುಚ್ಚನ್ತಿ ಪಾಕಟಪರಿಸ್ಸಯಾ।>
      text <ಕತಮೇ ಪಟಿಚ್ಛನ್ನಪರಿಸ್ಸಯಾ॥ ಕಾಯದುಚ್ಚರಿತಂ ವಚೀದುಚ್ಚರಿತಂ ಮನೋದುಚ್ಚರಿತಂ ಕಾಮಚ್ಛನ್ದನೀವರಣಂ ಬ್ಯಾಪಾದನೀವರಣಂ ಥಿನಮಿದ್ಧನೀವರಣಂ ಉದ್ಧಚ್ಚಕುಕ್ಕುಚ್ಚನೀವರಣಂ ವಿಚಿಕಿಚ್ಛಾನೀವರಣಂ ರಾಗೋ ದೋಸೋ ಮೋಹೋ ಕೋಧೋ ಉಪನಾಹೋ ಮಕ್ಖೋ ಪಳಾಸೋ ಇಸ್ಸಾ ಮಚ್ಛರಿಯಂ ಮಾಯಾ ಸಾಠೇಯ್ಯಂ ಥಮ್ಭೋ ಸಾರಮ್ಭೋ ಮಾನೋ ಅತಿಮಾನೋ ಮದೋ ಪಮಾದೋ। ಸಬ್ಬೇ ಕಿಲೇಸಾ ಸಬ್ಬೇ ದುಚ್ಚರಿತಾ ಸಬ್ಬೇ ದರಥಾ ಸಬ್ಬೇ ಪರಿಳಾಹಾ ಸಬ್ಬೇ ಸನ್ತಾಪಾ ಸಬ್ಬಾಕುಸಲಾಭಿಸಙ್ಖಾರಾ। ಇಮೇ ವುಚ್ಚನ್ತಿ ಪಟಿಚ್ಛನ್ನಪರಿಸ್ಸಯಾ।>
      text <ಪರಿಸ್ಸಯಾತಿ ಕೇನಟ್ಠೇನ ಪರಿಸ್ಸಯಾ॥ ಪರಿಸಹನ್ತೀತಿ ಪರಿಸ್ಸಯಾ। ಪರಿಹಾನಾಯ ಸಂವತ್ತನ್ತೀತಿ ಪರಿಸ್ಸಯಾ। ತತ್ರಾಸಯಾತಿ ಪರಿಸ್ಸಯಾ। ಕಥಂ ಪರಿಸಹನ್ತೀತಿ ಪರಿಸ್ಸಯಾ॥ ತೇ ಪರಿಸ್ಸಯಾ ತಂ ಪುಗ್ಗಲಂ ಸಹನ್ತಿ ಪರಿಸಹನ್ತಿ ಅಭಿಭವನ್ತಿ ಅಜ್ಝೋತ್ಥರನ್ತಿ ಪರಿಯಾದಿಯನ್ತಿ ಮದ್ದನ್ತಿ। ಏವಂ ಪರಿಸಹನ್ತೀತಿ ಪರಿಸ್ಸಯಾ।>
      text <ಕಥಂ ಪರಿಹಾನಾಯ ಸಂವತ್ತನ್ತೀತಿ ಪರಿಸ್ಸಯಾ॥ ತೇ ಪರಿಸ್ಸಯಾ ಕುಸಲಾನಂ ಧಮ್ಮಾನಂ ಅನ್ತರಾಯಾಯ ಪರಿಹಾನಾಯ ಸಂವತ್ತನ್ತಿ। ಕತಮೇಸಂ ಕುಸಲಾನಂ ಧಮ್ಮಾನಂ॥ ಸಮ್ಮಾಪಟಿಪದಾಯ ಅನುಲೋಮಪಟಿಪದಾಯ ಅಪಚ್ಚನೀಕಪಟಿಪದಾಯ ಅನ್ವತ್ಥಪಟಿಪದಾಯ ಧಮ್ಮಾನುಧಮ್ಮಪಟಿಪದಾಯ ಸೀಲೇಸು ಪರಿಪೂರಕಾರಿತಾಯ ಇನ್ದ್ರಿಯೇಸು ಗುತ್ತದ್ವಾರತಾಯ ಭೋಜನೇ ಮತ್ತಞ್ಞುತಾಯ ಜಾಗರಿಯಾನುಯೋಗಸ್ಸ ಸತಿಸಮ್ಪಜಞ್ಞಸ್ಸ ಚತುನ್ನಂ ಸತಿಪಟ್ಠಾನಾನಂ ಭಾವನಾನುಯೋಗಸ್ಸ। ಚತುನ್ನಂ ಸಮ್ಮಪ್ಪಧಾನಾನಂ… ಚತುನ್ನಂ ಇದ್ಧಿಪಾದಾನಂ… ಪಞ್ಚನ್ನಂ ಇನ್ದ್ರಿಯಾನಂ… ಪಞ್ಚನ್ನಂ ಬಲಾನಂ… ಸತ್ತನ್ನಂ ಬೋಜ್ಝಙ್ಗಾನಂ… ಅರಿಯಸ್ಸ ಅಟ್ಠಙ್ಗಿಕಸ್ಸ ಮಗ್ಗಸ್ಸ ಭಾವನಾನುಯೋಗಸ್ಸ ಇಮೇಸಂ ಕುಸಲಾನಂ ಧಮ್ಮಾನಂ ಅನ್ತರಾಯಾಯ ಪರಿಹಾನಾಯ ಸಂವತ್ತನ್ತಿ। ಏವಂ ಪರಿಹಾನಾಯ ಸಂವತ್ತನ್ತೀತಿ ಪರಿಸ್ಸಯಾ।>
      text <ಕಥಂ ತತ್ರಾಸಯಾತಿ ಪರಿಸ್ಸಯಾ॥ ತತ್ಥೇತೇ ಪಾಪಕಾ ಅಕುಸಲಾ ಧಮ್ಮಾ ಉಪ್ಪಜ್ಜನ್ತಿ ಅತ್ತಭಾವಸನ್ನಿಸ್ಸಯಾ। ಯಥಾ ಬಿಲೇ ಬಿಲಾಸಯಾ ಪಾಣಾ ಸಯನ್ತಿ। ದಕೇ ದಕಾಸಯಾ ಪಾಣಾ ಸಯನ್ತಿ। ವನೇ ವನಾಸಯಾ ಪಾಣಾ ಸಯನ್ತಿ। ರುಕ್ಖೇ ರುಕ್ಖಾಸಯಾ ಪಾಣಾ ಸಯನ್ತಿ। ಏವಮೇವ ತತ್ಥೇತೇ ಪಾಪಕಾ ಅಕುಸಲಾ ಧಮ್ಮಾ ಉಪ್ಪಜ್ಜನ್ತಿ ಅತ್ತಭಾವಸನ್ನಿಸ್ಸಯಾತಿ। ಏವಮ್ಪಿ ತತ್ರಾಸಯಾತಿ ಪರಿಸ್ಸಯಾ।>
      text <ವುತ್ತಞ್ಹೇತಂ ಭಗವತಾ ಸಾನ್ತೇವಾಸಿಕೋ। ಭಿಕ್ಖವೇ। ಭಿಕ್ಖು ಸಾಚರಿಯಕೋ ದುಕ್ಖಂ ನ ಫಾಸು ವಿಹರತಿ। ಕಥಞ್ಚ। ಭಿಕ್ಖವೇ। ಭಿಕ್ಖು ಸಾನ್ತೇವಾಸಿಕೋ ಸಾಚರಿಯಕೋ ದುಕ್ಖಂ ನ ಫಾಸು ವಿಹರತಿ॥ ಇಧ। ಭಿಕ್ಖವೇ। ಭಿಕ್ಖು ಚಕ್ಖುನಾ ರೂಪಂ ದಿಸ್ವಾ ಉಪ್ಪಜ್ಜನ್ತಿ ಯೇ ಪಾಪಕಾ ಅಕುಸಲಾ ಧಮ್ಮಾ। ಸರಸಙ್ಕಪ್ಪಾ ಸಂಞ್ಞೋಜನೀಯಾ। ತ್ಯಸ್ಸ ಅನ್ತೋ ವಸನ್ತಿ ಅನ್ವಾಸ್ಸವನ್ತಿ ಪಾಪಕಾ ಅಕುಸಲಾ ಧಮ್ಮಾತಿ। ತಸ್ಮಾ ಸಾನ್ತೇವಾಸಿಕೋ ವುಚ್ಚತಿ। ತೇನ ಸಮುದಾಚರೇನ ಸಮುದಾಚರನ್ತಿ ನಂ ಪಾಪಕಾ ಅಕುಸಲಾ ಧಮ್ಮಾತಿ। ತಸ್ಮಾ ಸಾಚರಿಯಕೋತಿ ವುಚ್ಚತಿ।>
      text <ಪುನ ಚಪರಂ। ಭಿಕ್ಖವೇ। ಭಿಕ್ಖುನೋ ಸೋತೇನ ಸದ್ದಂ ಸುತ್ವಾ…ಪೇ॰… ಘಾನೇನ ಗನ್ಧಂ ಘಾಯಿತ್ವಾ…ಪೇ॰… ಜಿವ್ಹಾಯ ರಸಂ ಸಾಯಿತ್ವಾ…ಪೇ॰… ಕಾಯೇನ ಫೋಟ್ಠಬ್ಬಂ ಫುಸಿತ್ವಾ…ಪೇ॰… ಮನಸಾ ಧಮ್ಮಂ ವಿಞ್ಞಾಯ ಉಪ್ಪಜ್ಜನ್ತಿ ಯೇ ಪಾಪಕಾ ಅಕುಸಲಾ ಧಮ್ಮಾ ಸರಸಙ್ಕಪ್ಪಾ ಸಂಯೋಜನೀಯಾ। ತ್ಯಸ್ಸ ಅನ್ತೋ ವಸನ್ತಿ ಅನ್ವಾಸ್ಸವನ್ತಿ ಪಾಪಕಾ ಅಕುಸಲಾ ಧಮ್ಮಾತಿ। ತಸ್ಮಾ ಸಾನ್ತೇವಾಸಿಕೋತಿ ವುಚ್ಚತಿ। ತೇನ ಸಮುದಾಚರೇನ ಸಮುದಾಚರನ್ತಿ ನಂ ಪಾಪಕಾ ಅಕುಸಲಾ ಧಮ್ಮಾತಿ। ತಸ್ಮಾ ಸಾಚರಿಯಕೋತಿ ವುಚ್ಚತಿ। ಏವಂ ಖೋ। ಭಿಕ್ಖವೇ। ಭಿಕ್ಖು ಸಾನ್ತೇವಾಸಿಕೋ ಸಾಚರಿಯಕೋ ದುಕ್ಖಂ ನ ಫಾಸು ವಿಹರತೀತಿ। ಏವಮ್ಪಿ। ತತ್ರಾಸಯಾತಿ ಪರಿಸ್ಸಯಾ।>
      text <ವುತ್ತಞ್ಹೇತಂ ಭಗವತಾ ತಯೋಮೇ। ಭಿಕ್ಖವೇ। ಅನ್ತರಾಮಲಾ ಅನ್ತರಾಅಮಿತ್ತಾ ಅನ್ತರಾಸಪತ್ತಾ ಅನ್ತರಾವಧಕಾ ಅನ್ತರಾಪಚ್ಚತ್ಥಿಕಾ। ಕತಮೇ ತಯೋ॥ ಲೋಭೋ। ಭಿಕ್ಖವೇ। ಅನ್ತರಾಮಲೋ ಅನ್ತರಾಅಮಿತ್ತೋ ಅನ್ತರಾಸಪತ್ತೋ ಅನ್ತರಾವಧಕೋ ಅನ್ತರಾಪಚ್ಚತ್ಥಿಕೋ। ದೋಸೋ। ಭಿಕ್ಖವೇ…ಪೇ॰… ಮೋಹೋ। ಭಿಕ್ಖವೇ। ಅನ್ತರಾಮಲೋ ಅನ್ತರಾಅಮಿತ್ತೋ ಅನ್ತರಾಸಪತ್ತೋ ಅನ್ತರಾವಧಕೋ ಅನ್ತರಾಪಚ್ಚತ್ಥಿಕೋ। ಇಮೇ ಖೋ। ಭಿಕ್ಖವೇ। ತಯೋ ಅನ್ತರಾಮಲಾ ಅನ್ತರಾಅಮಿತ್ತಾ ಅನ್ತರಾಸಪತ್ತಾ ಅನ್ತರಾವಧಕಾ ಅನ್ತರಾಪಚ್ಚತ್ಥಿಕಾತಿ।>
      text <ಏವಮ್ಪಿ। ತತ್ರಾಸಯಾತಿ ಪರಿಸ್ಸಯಾ।>
      text <ವುತ್ತಞ್ಹೇತಂ ಭಗವತಾ ತಯೋ ಖೋ। ಮಹಾರಾಜ। ಪುರಿಸಸ್ಸ ಧಮ್ಮಾ ಅಜ್ಝತ್ತಂ ಉಪ್ಪಜ್ಜಮಾನಾ ಉಪ್ಪಜ್ಜನ್ತಿ ಅಹಿತಾಯ ದುಕ್ಖಾಯ ಅಫಾಸುವಿಹಾರಾಯ। ಕತಮೇ ತಯೋ॥ ಲೋಭೋ ಖೋ। ಮಹಾರಾಜ। ಪುರಿಸಸ್ಸ ಧಮ್ಮೋ ಅಜ್ಝತ್ತಂ ಉಪ್ಪಜ್ಜಮಾನೋ ಉಪ್ಪಜ್ಜತಿ ಅಹಿತಾಯ ದುಕ್ಖಾಯ ಅಫಾಸುವಿಹಾರಾಯ। ದೋಸೋ ಖೋ। ಮಹಾರಾಜ…ಪೇ॰… ಮೋಹೋ ಖೋ। ಮಹಾರಾಜ। ಪುರಿಸಸ್ಸ ಧಮ್ಮೋ ಅಜ್ಝತ್ತಂ ಉಪ್ಪಜ್ಜಮಾನೋ ಉಪ್ಪಜ್ಜತಿ ಅಹಿತಾಯ ದುಕ್ಖಾಯ ಅಫಾಸುವಿಹಾರಾಯ। ಇಮೇ ಖೋ। ಮಹಾರಾಜ। ತಯೋ ಪುರಿಸಸ್ಸ ಧಮ್ಮಾ ಅಜ್ಝತ್ತಂ ಉಪ್ಪಜ್ಜಮಾನಾ ಉಪ್ಪಜ್ಜನ್ತಿ ಅಹಿತಾಯ ದುಕ್ಖಾಯ ಅಫಾಸುವಿಹಾರಾಯ।>
      text <ಏವಮ್ಪಿ। ತತ್ರಾಸಯಾತಿ ಪರಿಸ್ಸಯಾ।>
      text <ವುತ್ತಞ್ಹೇತಂ ಭಗವತಾ>
      text <ಏವಮ್ಪಿ। ತತ್ರಾಸಯಾತಿ ಪರಿಸ್ಸಯಾ।>
      text <ಪರಿಸ್ಸಯಾನಂ ಸಹಿತಾತಿ ಪರಿಸ್ಸಯೇ ಸಹಿತಾ ಆರಾಧಿತಾ ಅಜ್ಝೋತ್ಥರಿತಾ ಪರಿಯಾದಿತಾ ಪಟಿನಿಸ್ಸತಾತಿ ಪರಿಸ್ಸಯಾನಂ ಸಹಿತಾ। ಅಛಮ್ಭೀತಿ ಸೋ ಪಚ್ಚೇಕಸಮ್ಬುದ್ಧೋ ಅಭೀರೂ ಅಚ್ಛಮ್ಭೀ ಅನುತ್ರಾಸೀ ಅಪಲಾಯೀ ಪಹೀನಭಯಭೇರವೋ ವಿಗತಲೋಮಹಂಸೋ ವಿಹರತೀತಿ ಪರಿಸ್ಸಯಾನಂ ಸಹಿತಾ ಅಚ್ಛಮ್ಭೀ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೨೯>
        text <ದುಸ್ಸಙ್ಗಹಾ ಪಬ್ಬಜಿತಾಪಿ ಏಕೇ। ಅಥೋ ಗಹಟ್ಠಾ ಘರಮಾವಸನ್ತಾ।>
        text <ಅಪ್ಪೋಸ್ಸುಕ್ಕೋ ಪರಪುತ್ತೇಸು ಹುತ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ದುಸ್ಸಙ್ಗಹಾ ಪಬ್ಬಜಿತಾಪಿ ಏಕೇ। ಅಥೋ ಗಹಟ್ಠಾ ಘರಮಾವಸನ್ತಾ।>
        text <ಅಪ್ಪೋಸ್ಸುಕ್ಕೋ ಪರಪುತ್ತೇಸು ಹುತ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ದುಸ್ಸಙ್ಗಹಾ ಪಬ್ಬಜಿತಾಪಿ ಏಕೇತಿ ಪಬ್ಬಜಿತಾಪಿ ಇಧೇಕಚ್ಚೇ ನಿಸ್ಸಯೇಪಿ ದಿಯ್ಯಮಾನೇ ಉದ್ದೇಸೇಪಿ ದಿಯ್ಯಮಾನೇ ಪರಿಪುಚ್ಛಾಯಪಿ ದಿಯ್ಯಮಾನೇ ಚೀವರೇಪಿ ದಿಯ್ಯಮಾನೇ ಪತ್ತೇಪಿ ದಿಯ್ಯಮಾನೇ ಲೋಹಥಾಲಕೇಪಿ ದಿಯ್ಯಮಾನೇ ಧಮ್ಮಕರಣೇಪಿ ದಿಯ್ಯಮಾನೇ ಪರಿಸ್ಸಾವನೇಪಿ ದಿಯ್ಯಮಾನೇ ಥವಿಕೇಪಿ ದಿಯ್ಯಮಾನೇ ಉಪಾಹನೇಪಿ ದಿಯ್ಯಮಾನೇ ಕಾಯಬನ್ಧನೇಪಿ ದಿಯ್ಯಮಾನೇ ನ ಸುಣನ್ತಿ ನ ಸೋತಂ ಓದಹನ್ತಿ ನ ಅಞ್ಞಾಚಿತ್ತಂ ಉಪಟ್ಠಪೇನ್ತಿ। ಅನಸ್ಸವಾ ಅವಚನಕರಾ ಪಟಿಲೋಮವುತ್ತಿನೋ ಅಞ್ಞೇನೇವ ಮುಖಂ ಕರೋನ್ತೀತಿ ದುಸ್ಸಙ್ಗಹಾ ಪಬ್ಬಜಿತಾಪಿ ಏಕೇ।>
      text <ಅಥೋ ಗಹಟ್ಠಾ ಘರಮಾವಸನ್ತಾತಿ ಗಹಟ್ಠಾಪಿ ಇಧೇಕಚ್ಚೇ ಹತ್ಥಿಮ್ಹಿಪಿ ದಿಯ್ಯಮಾನೇ…ಪೇ॰… ರಥೇಪಿ ಖೇತ್ತೇಪಿ ವತ್ಥುಮ್ಹಿಪಿ ಹಿರಞ್ಞೇಪಿ ಸುವಣ್ಣೇಪಿ ದಿಯ್ಯಮಾನೇ ಗಾಮೇಪಿ…ಪೇ॰… ನಿಗಮೇಪಿ ನಗರೇಪಿ… ರಟ್ಠೇಪಿ… ಜನಪದೇಪಿ ದಿಯ್ಯಮಾನೇ ನ ಸುಣನ್ತಿ ನ ಸೋತಂ ಓದಹನ್ತಿ ನ ಅಞ್ಞಾಚಿತ್ತಂ ಉಪಟ್ಠಪೇನ್ತಿ। ಅನಸ್ಸವಾ ಅವಚನಕರಾ ಪಟಿಲೋಮವುತ್ತಿನೋ ಅಞ್ಞೇನೇವ ಮುಖಂ ಕರೋನ್ತೀತಿ ಅಥೋ ಗಹಟ್ಠಾ ಘರಮಾವಸನ್ತಾ।>
      text <ಅಪ್ಪೋಸ್ಸುಕ್ಕೋ ಪರಪುತ್ತೇಸು ಹುತ್ವಾತಿ ಅತ್ತಾನಂ ಠಪೇತ್ವಾ ಸಬ್ಬೇ ಇಮಸ್ಮಿಂ ಅತ್ಥೇ ಪರಪುತ್ತಾ। ತೇಸು ಪರಪುತ್ತೇಸು ಅಪ್ಪೋಸ್ಸುಕ್ಕೋ ಹುತ್ವಾ ಅಬ್ಯಾವಟೋ ಹುತ್ವಾ ಅನಪೇಕ್ಖೋ ಹುತ್ವಾತಿ ಅಪ್ಪೋಸ್ಸುಕ್ಕೋ ಪರಪುತ್ತೇಸು ಹುತ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೩೦>
        text <ಓರೋಪಯಿತ್ವಾ ಗಿಹಿಬ್ಯಞ್ಜನಾನಿ। ಸಞ್ಛಿನ್ನಪತ್ತೋ ಯಥಾ ಕೋವಿಳಾರೋ।>
        text <ಛೇತ್ವಾನ ವೀರೋ ಗಿಹಿಬನ್ಧನಾನಿ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ವಿರತೋ ಇಧ ಸಬ್ಬಪಾಕೇಹಿ। ನಿರಯದುಕ್ಖಂ ಅತಿಚ್ಚ ವೀರಿಯವಾ ಸೋ।>
        text <ಸೋ ವೀರಿಯವಾ ಪಧಾನವಾ। ಧೀರೋ ತಾದಿ ಪವುಚ್ಚತೇ ತಥತ್ತಾ॥>
        text <ಓರೋಪಯಿತ್ವಾ ಗಿಹಿಬ್ಯಞ್ಜನಾನಿ। ಸಞ್ಛಿನ್ನಪತ್ತೋ ಯಥಾ ಕೋವಿಳಾರೋ।>
        text <ಛೇತ್ವಾನ ವೀರೋ ಗಿಹಿಬನ್ಧನಾನಿ।>
        text <ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಓರೋಪಯಿತ್ವಾ ಗಿಹಿಬ್ಯಞ್ಜನಾನೀತಿ ಗಿಹಿಬ್ಯಞ್ಜನಾನಿ ವುಚ್ಚನ್ತಿ ಕೇಸಾ ಚ ಮಸ್ಸೂ ಚ ಮಾಲಾ ಚ ಗನ್ಧಞ್ಚ ವಿಲೇಪನಞ್ಚ ಆಭರಣಞ್ಚ ಪಿಲನ್ಧನಞ್ಚ ವತ್ಥಞ್ಚ ಪಾರುಪನಞ್ಚ ವೇಠನಞ್ಚ ಉಚ್ಛಾದನಂ ಪರಿಮದ್ದನಂ ನ್ಹಾಪನಂ ಸಮ್ಬಾಹನಂ ಆದಾಸಂ ಅಞ್ಜನಂ ಮಾಲಾಗನ್ಧವಿಲೇಪನಂ ಮುಖಚುಣ್ಣಂ ಮುಖಲೇಪನಂ ಹತ್ಥಬನ್ಧಂ ಸಿಖಾಬನ್ಧಂ ದಣ್ಡಂ ನಾಳಿಕಂ ಖಗ್ಗಂ ಛತ್ತಂ ಚಿತ್ರುಪಾಹನಂ ಉಣ್ಹೀಸಂ ಮಣಿಂ ವಾಳಬೀಜನಿಂ ಓದಾತಾನಿ ವತ್ಥಾನಿ ದೀಘದಸಾನಿ ಇತಿ ವಾ। ಓರೋಪಯಿತ್ವಾ ಗಿಹಿಬ್ಯಞ್ಜನಾನೀತಿ ಗಿಹಿಬ್ಯಞ್ಜನಾನಿ ಓರೋಪಯಿತ್ವಾ ಸಮೋರೋಪಯಿತ್ವಾ ನಿಕ್ಖಿಪಿತ್ವಾ ಪಟಿಪಸ್ಸಮ್ಭಯಿತ್ವಾತಿ ಓರೋಪಯಿತ್ವಾ ಗಿಹಿಬ್ಯಞ್ಜನಾನಿ।>
      text <ಸಞ್ಛಿನ್ನಪತ್ತೋ ಯಥಾ ಕೋವಿಳಾರೋತಿ ಯಥಾ ಕೋವಿಳಾರಸ್ಸ ಪತ್ತಾನಿ ಛಿನ್ನಾನಿ ಸಞ್ಛಿನ್ನಾನಿ ಪತಿತಾನಿ ಪರಿಪತಿತಾನಿ। ಏವಮೇವ ತಸ್ಸ ಪಚ್ಚೇಕಸಮ್ಬುದ್ಧಸ್ಸ ಗಿಹಿಬ್ಯಞ್ಜನಾನಿ ಛಿನ್ನಾನಿ ಸಞ್ಛಿನ್ನಾನಿ ಪತಿತಾನೀತಿ ಸಞ್ಛಿನ್ನಪತ್ತೋ ಯಥಾ ಕೋವಿಳಾರೋ।>
      text <ಛೇತ್ವಾನ ವೀರೋ ಗಿಹಿಬನ್ಧನಾನೀತಿ। ವೀರೋತಿ ವೀರಿಯವಾತಿ ವೀರೋ। ಪಹೂತಿ ವೀರೋ। ವಿಸವೀತಿ ವೀರೋ। ಅಲಮತ್ತೋತಿ ವೀರೋ। ಸೂರೋತಿ ವೀರೋ। ವಿಕ್ಕನ್ತೋ ಅಭೀರೂ ಅಚ್ಛಮ್ಭೀ ಅನುತ್ರಾಸೀ ಅಪಲಾಯೀ ಪಹೀನಭಯಭೇರವೋತಿ ವೀರೋ। ವಿಗತಲೋಮಹಂಸೋತಿ ವೀರೋ।>
      text <ಗಿಹಿಬನ್ಧನಾನಿ ವುಚ್ಚನ್ತಿ ಪುತ್ತಾ ಚ ಭರಿಯಾ ಚ ದಾಸಾ ಚ ದಾಸೀ ಚ ಅಜೇಳಕಾ ಚ ಕುಕ್ಕುಟಸೂಕರಾ ಚ ಹತ್ಥಿಗವಾಸ್ಸವಳವಾ ಚ ಖೇತ್ತಞ್ಚ ವತ್ಥು ಚ ಹಿರಞ್ಞಞ್ಚ ಸುವಣ್ಣಞ್ಚ ಗಾಮನಿಗಮರಾಜಧಾನಿಯೋ ಚ ರಟ್ಠಞ್ಚ ಜನಪದೋ ಚ ಕೋಸೋ ಚ ಕೋಟ್ಠಾಗಾರಞ್ಚ। ಯಂ ಕಿಞ್ಚಿ ರಜನೀಯವತ್ಥು।>
      text <ಛೇತ್ವಾನ ವೀರೋ ಗಿಹಿಬನ್ಧನಾನೀತಿ ಸೋ ಪಚ್ಚೇಕಸಮ್ಬುದ್ಧೋ ವೀರೋ ಗಿಹಿಬನ್ಧನಾನಿ ಛಿನ್ದಿತ್ವಾ ಸಮುಚ್ಛಿನ್ದಿತ್ವಾ ಜಹಿತ್ವಾ ವಿನೋದೇತ್ವಾ ಬ್ಯನ್ತೀಕರಿತ್ವಾ ಅನಭಾವಂ ಗಮೇತ್ವಾತಿ ಛೇತ್ವಾನ ವೀರೋ ಗಿಹಿಬನ್ಧನಾನಿ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      stand <ಪಠಮೋ ವಗ್ಗೋ।>
    text <ದುತಿಯವಗ್ಗೋ>
      text <೧೩೧>
        text <ಸಚೇ ಲಭೇಥ ನಿಪಕಂ ಸಹಾಯಂ। ಸದ್ಧಿಂ ಚರಂ ಸಾಧುವಿಹಾರಿ ಧೀರಂ।>
        text <ಅಭಿಭುಯ್ಯ ಸಬ್ಬಾನಿ ಪರಿಸ್ಸಯಾನಿ। ಚರೇಯ್ಯ ತೇನತ್ತಮನೋ ಸತೀಮಾ॥>
        text <ಸಚೇ ಲಭೇಥ ನಿಪಕಂ ಸಹಾಯಂ। ಸದ್ಧಿಂ ಚರಂ ಸಾಧುವಿಹಾರಿ ಧೀರಂ।>
        text <ಅಭಿಭುಯ್ಯ ಸಬ್ಬಾನಿ ಪರಿಸ್ಸಯಾನಿ। ಚರೇಯ್ಯ ತೇನತ್ತಮನೋ ಸತೀಮಾತಿ॥>
      text <ಸಚೇ ಲಭೇಥ ನಿಪಕಂ ಸಹಾಯನ್ತಿ ಸಚೇ ನಿಪಕಂ ಪಣ್ಡಿತಂ ಪಞ್ಞವನ್ತಂ ಬುದ್ಧಿಮನ್ತಂ ಞಾಣಿಂ ವಿಭಾವಿಂ ಮೇಧಾವಿಂ ಸಹಾಯಂ ಲಭೇಯ್ಯ ಪಟಿಲಭೇಯ್ಯ ಅಧಿಗಚ್ಛೇಯ್ಯ ವಿನ್ದೇಯ್ಯಾತಿ ಸಚೇ ಲಭೇಥ ನಿಪಕಂ ಸಂಹಾಯಂ।>
      text <ಸದ್ಧಿಂ ಚರಂ ಸಾಧುವಿಹಾರಿ ಧೀರನ್ತಿ। ಸದ್ಧಿಂ ಚರನ್ತಿ ಏಕತೋ ಚರಂ। ಸಾಧುವಿಹಾರಿನ್ತಿ ಪಠಮೇನಪಿ ಝಾನೇನ ಸಾಧುವಿಹಾರಿಂ। ದುತಿಯೇನಪಿ ಝಾನೇನ… ತತಿಯೇನಪಿ ಝಾನೇನ… ಚತುತ್ಥೇನಪಿ ಝಾನೇನ ಸಾಧುವಿಹಾರಿಂ। ಮೇತ್ತಾಯಪಿ ಚೇತೋವಿಮುತ್ತಿಯಾ ಸಾಧುವಿಹಾರಿಂ। ಕರುಣಾಯಪಿ…ಪೇ॰… ಮುದಿತಾಯಪಿ… ಉಪೇಕ್ಖಾಯಪಿ ಚೇತೋವಿಮುತ್ತಿಯಾ ಸಾಧುವಿಹಾರಿಂ। ಆಕಾಸಾನಞ್ಚಾಯತನಸಮಾಪತ್ತಿಯಾಪಿ ಸಾಧುವಿಹಾರಿಂ। ವಿಞ್ಞಾಣಞ್ಚ ಆಯತನಸಮಾಪತ್ತಿಯಾಪಿ…ಪೇ॰… ಆಕಿಞ್ಚಞ್ಞಾಯತನಸಮಾಪತ್ತಿಯಾಪಿ…ಪೇ॰… ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಯಾಪಿ ಸಾಧುವಿಹಾರಿಂ। ನಿರೋಧಸಮಾಪತ್ತಿಯಾಪಿ ಸಾಧುವಿಹಾರಿಂ। ಫಲಸಮಾಪತ್ತಿಯಾಪಿ ಸಾಧುವಿಹಾರಿಂ। ಧೀರನ್ತಿ ಧೀರಂ ಪಣ್ಡಿತಂ ಪಞ್ಞವನ್ತಂ ಬುದ್ಧಿಮನ್ತಂ ಞಾಣಿಂ ವಿಭಾವಿಂ ಮೇಧಾವಿನ್ತಿ ಸದ್ಧಿಂ ಚರಂ ಸಾಧುವಿಹಾರಿ ಧೀರಂ।>
      text <ಅಭಿಭುಯ್ಯ ಸಬ್ಬಾನಿ ಪರಿಸ್ಸಯಾನೀತಿ। ಪರಿಸ್ಸಯಾತಿ ದ್ವೇ ಪರಿಸ್ಸಯಾ ಪಾಕಟಪರಿಸ್ಸಯಾ ಚ ಪಟಿಚ್ಛನ್ನಪರಿಸ್ಸಯಾ ಚ…ಪೇ॰… ಇಮೇ ವುಚ್ಚನ್ತಿ ಪಾಕಟಪರಿಸ್ಸಯಾ…ಪೇ॰… ಇಮೇ ವುಚ್ಚನ್ತಿ ಪಟಿಚ್ಛನ್ನಪರಿಸ್ಸಯಾ…ಪೇ॰… ಏವಮ್ಪಿ। ತತ್ರಾಸಯಾತಿ ಪರಿಸ್ಸಯಾ। ಅಭಿಭುಯ್ಯ ಸಬ್ಬಾನಿ ಪರಿಸ್ಸಯಾನೀತಿ ಸಬ್ಬೇ ಪರಿಸ್ಸಯೇ ಅಭಿಭುಯ್ಯ ಅಭಿಭವಿತ್ವಾ ಅಜ್ಝೋತ್ಥರಿತ್ವಾ ಪರಿಯಾದಿಯಿತ್ವಾ ಮದ್ದಿತ್ವಾತಿ ಅಭಿಭುಯ್ಯ ಸಬ್ಬಾನಿ ಪರಿಸ್ಸಯಾನಿ।>
      text <ಚರೇಯ್ಯ ತೇನತ್ತಮನೋ ಸತೀಮಾತಿ ಸೋ ಪಚ್ಚೇಕಸಮ್ಬುದ್ಧೋ ತೇನ ನಿಪಕೇನ ಪಣ್ಡಿತೇನ ಪಞ್ಞವನ್ತೇನ ಬುದ್ಧಿಮನ್ತೇನ ಞಾಣಿನಾ ವಿಭಾವಿನಾ ಮೇಧಾವಿನಾ ಸಹಾಯೇನ ಸದ್ಧಿಂ ಅತ್ತಮನೋ ತುಟ್ಠಮನೋ ಹಟ್ಠಮನೋ ಪಹಟ್ಠಮನೋ ಉದಗ್ಗಮನೋ ಮುದಿತಮನೋ ಚರೇಯ್ಯ ವಿಹರೇಯ್ಯ ಇರಿಯೇಯ್ಯ ವತ್ತೇಯ್ಯ ಪಾಲೇಯ್ಯ ಯಪೇಯ್ಯ ಯಾಪೇಯ್ಯಾತಿ ಚರೇಯ್ಯ ತೇನತ್ತಮನೋ। ಸತೀಮಾತಿ ಸೋ ಪಚ್ಚೇಕಸಮ್ಬುದ್ಧೋ ಸತಿಮಾ ಹೋತಿ ಪರಮೇನ ಸತಿನೇಪಕ್ಕೇನ ಸಮನ್ನಾಗತೋ। ಚಿರಕತಮ್ಪಿ ಚಿರಭಾಸಿತಮ್ಪಿ ಸರಿತಾ ಅನುಸ್ಸರಿತಾತಿ ಚರೇಯ್ಯ ತೇನತ್ತಮನೋ ಸತೀಮಾ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೩೨>
        text <ನೋ ಚೇ ಲಭೇಥ ನಿಪಕಂ ಸಹಾಯಂ। ಸದ್ಧಿಂ ಚರಂ ಸಾಧುವಿಹಾರಿ ಧೀರಂ।>
        text <ರಾಜಾವ ರಟ್ಠಂ ವಿಜಿತಂ ಪಹಾಯ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ನೋ ಚೇ ಲಭೇಥ ನಿಪಕಂ ಸಹಾಯಂ। ಸದ್ಧಿಂ ಚರಂ ಸಾಧುವಿಹಾರಿ ಧೀರಂ।>
        text <ರಾಜಾವ ರಟ್ಠಂ ವಿಜಿತಂ ಪಹಾಯ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ನೋ ಚೇ ಲಭೇಥ ನಿಪಕಂ ಸಹಾಯನ್ತಿ ನೋ ಚೇ ನಿಪಕಂ ಪಣ್ಡಿತಂ ಪಞ್ಞವನ್ತಂ ಬುದ್ಧಿಮನ್ತಂ ಞಾಣಿಂ ವಿಭಾವಿಂ ಮೇಧಾವಿಂ ಸಹಾಯಂ ಲಭೇಯ್ಯ ಪಟಿಲಭೇಯ್ಯ ಅಧಿಗಚ್ಛೇಯ್ಯ ವಿನ್ದೇಯ್ಯಾತಿ ನೋ ಚೇ ಲಭೇಥ ನಿಪಕಂ ಸಹಾಯಂ।>
      text <ಸದ್ಧಿಂ ಚರಂ ಸಾಧುವಿಹಾರಿ ಧೀರನ್ತಿ। ಸದ್ಧಿಂ ಚರನ್ತಿ ಏಕತೋ ಚರಂ। ಸಾಧುವಿಹಾರಿನ್ತಿ ಪಠಮೇನಪಿ ಝಾನೇನ ಸಾಧುವಿಹಾರಿಂ…ಪೇ॰… ನಿರೋಧಸಮಾಪತ್ತಿಯಾಪಿ ಸಾಧುವಿಹಾರಿಂ। ಫಲಸಮಾಪತ್ತಿಯಾಪಿ ಸಾಧುವಿಹಾರಿಂ। ಧೀರನ್ತಿ ಧೀರಂ ಪಣ್ಡಿತಂ ಪಞ್ಞವನ್ತಂ ಬುದ್ಧಿಮನ್ತಂ ಞಾಣಿಂ ವಿಭಾವಿಂ ಮೇಧಾವಿನ್ತಿ ಸದ್ಧಿಂ ಚರಂ ಸಾಧುವಿಹಾರಿ ಧೀರಂ।>
      text <ರಾಜಾವ ರಟ್ಠಂ ವಿಜಿತಂ ಪಹಾಯಾತಿ ರಾಜಾ ಖತ್ತಿಯೋ ಮುದ್ಧಾಭಿಸಿತ್ತೋ ವಿಜಿತಸಙ್ಗಾಮೋ ನಿಹತಪಚ್ಚಾಮಿತ್ತೋ ಲದ್ಧಾಧಿಪ್ಪಾಯೋ ಪರಿಪುಣ್ಣಕೋಸಕೋಟ್ಠಾಗಾರೋ ರಟ್ಠಞ್ಚ ಜನಪದಞ್ಚ ಕೋಸಞ್ಚ ಕೋಟ್ಠಾಗಾರಞ್ಚ ಪಹೂತಹಿರಞ್ಞಸುವಣ್ಣಂ ನಗರಞ್ಚ ಪರಿಚ್ಚಜಿತ್ವಾ ಕೇಸಮಸ್ಸುಂ ಓಹಾರೇತ್ವಾ ಕಾಸಾಯಾನಿ ವತ್ಥಾನಿ ಅಚ್ಛಾದೇತ್ವಾ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತ್ವಾ ಅಕಿಞ್ಚನಭಾವಂ ಉಪಗನ್ತ್ವಾ ಏಕೋ ಚರತಿ ವಿಹರತಿ ಇರಿಯತಿ ವತ್ತೇತಿ ಪಾಲೇತಿ ಯಪೇತಿ ಯಾಪೇತಿ। ಏವಂ ಪಚ್ಚೇಕಸಮ್ಬುದ್ಧೋಪಿ ಸಬ್ಬಂ ಘರಾವಾಸಪಲಿಬೋಧಂ ಛಿನ್ದಿತ್ವಾ ಪುತ್ತದಾರಪಲಿಬೋಧಂ ಛಿನ್ದಿತ್ವಾ ಞಾತಿಪಲಿಬೋಧಂ ಛಿನ್ದಿತ್ವಾ ಮಿತ್ತಾಮಚ್ಚಪಲಿಬೋಧಂ ಛಿನ್ದಿತ್ವಾ ಕೇಸಮಸ್ಸುಂ ಓಹಾರೇತ್ವಾ ಕಾಸಾಯಾನಿ ವತ್ಥಾನಿ ಅಚ್ಛಾದೇತ್ವಾ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತ್ವಾ ಅಕಿಞ್ಚನಭಾವಂ ಉಪಗನ್ತ್ವಾ ಏಕೋ ಚರತಿ ವಿಹರತಿ ಇರಿಯತಿ ವತ್ತೇತಿ ಪಾಲೇತಿ ಯಪೇತಿ ಯಾಪೇತೀತಿ ರಾಜಾವ ರಟ್ಠಂ ವಿಜಿತಂ ಪಹಾಯ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೩೩>
        text <ಅದ್ಧಾ ಪಸಂಸಾಮ ಸಹಾಯಸಮ್ಪದಂ। ಸೇಟ್ಠಾ ಸಮಾ ಸೇವಿತಬ್ಬಾ ಸಹಾಯಾ।>
        text <ಏತೇ ಅಲದ್ಧಾ ಅನವಜ್ಜಭೋಜೀ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಅದ್ಧಾ ಪಸಂಸಾಮ ಸಹಾಯಸಮ್ಪದಂ। ಸೇಟ್ಠಾ ಸಮಾ ಸೇವಿತಬ್ಬಾ ಸಹಾಯಾ।>
        text <ಏತೇ ಅಲದ್ಧಾ ಅನವಜ್ಜಭೋಜೀ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಅದ್ಧಾ ಪಸಂಸಾಮ ಸಹಾಯಸಮ್ಪದನ್ತಿ। ಅದ್ಧಾತಿ ಏಕಂಸವಚನಂ ನಿಸ್ಸಂಸಯವಚನಂ ನಿಕ್ಕಙ್ಖವಚನಂ ಅದ್ವೇಜ್ಝವಚನಂ ಅದ್ವೇಳ್ಹಕವಚನಂ ನಿಯೋಗವಚನಂ ಅಪಣ್ಣಕವಚನಂ ಅವಿರದ್ಧವಚನಂ ಅವತ್ಥಾಪನವಚನಮೇತಂ ಅದ್ಧಾತಿ। ಸಹಾಯಸಮ್ಪದನ್ತಿ ಸಹಾಯಸಮ್ಪದಾ ವುಚ್ಚತಿ ಯೋ ಸೋ ಸಹಾಯೋ ಅಸೇಕ್ಖೇನ ಸೀಲಕ್ಖನ್ಧೇನ ಸಮನ್ನಾಗತೋ ಹೋತಿ। ಅಸೇಕ್ಖೇನ ಸಮಾಧಿಕ್ಖನ್ಧೇನ… ಅಸೇಕ್ಖೇನ ಪಞ್ಞಾಕ್ಖನ್ಧೇನ … ಅಸೇಕ್ಖೇನ ವಿಮುತ್ತಿಕ್ಖನ್ಧೇನ… ಅಸೇಕ್ಖೇನ ವಿಮುತ್ತಿಞಾಣದಸ್ಸನಕ್ಖನ್ಧೇನ ಸಮನ್ನಾಗತೋ ಹೋತಿ। ಅದ್ಧಾ ಪಸಂಸಾಮ ಸಹಾಯಸಮ್ಪದನ್ತಿ ಸಹಾಯಸಮ್ಪದಂ ಪಸಂಸಾಮ ಥೋಮೇಮ ಕಿತ್ತೇಮ ವಣ್ಣೇಮಾತಿ ಅದ್ಧಾ ಪಸಂಸಾಮ ಸಹಾಯಸಮ್ಪದಂ।>
      text <ಸೇಟ್ಠಾ ಸಮಾ ಸೇವಿತಬ್ಬಾ ಸಹಾಯಾತಿ ಸೇಟ್ಠಾ ಹೋನ್ತಿ ಸಹಾಯಾ ಸೀಲೇನ ಸಮಾಧಿನಾ ಪಞ್ಞಾಯ ವಿಮುತ್ತಿಯಾ ವಿಮುತ್ತಿಞಾಣದಸ್ಸನೇನ। ಸಮಾ ಸದಿಸಾ ಹೋನ್ತಿ ಸಹಾಯಾ ಸೀಲೇನ ಸಮಾಧಿನಾ ಪಞ್ಞಾಯ ವಿಮುತ್ತಿಯಾ ವಿಮುತ್ತಿಞಾಣದಸ್ಸನೇನ। ಸೇಟ್ಠಾ ವಾ ಸಹಾಯಾ ಸದಿಸಾ ವಾ ಸಹಾಯಾ ಸೇವಿತಬ್ಬಾ ಭಜಿತಬ್ಬಾ ಪಯಿರುಪಾಸಿತಬ್ಬಾ ಪರಿಪುಚ್ಛಿತಬ್ಬಾ ಪರಿಪಞ್ಹಿತಬ್ಬಾತಿ ಸೇಟ್ಠಾ ಸಮಾ ಸೇವಿತಬ್ಬಾ ಸಹಾಯಾ।>
      text <ಏತೇ ಅಲದ್ಧಾ ಅನವಜ್ಜಭೋಜೀತಿ ಅತ್ಥಿ ಪುಗ್ಗಲೋ ಸಾವಜ್ಜಭೋಜೀ ಅತ್ಥಿ ಪುಗ್ಗಲೋ ಅನವಜ್ಜಭೋಜೀತಿ। ಕತಮೋ ಚ ಪುಗ್ಗಲೋ ಸಾವಜ್ಜಭೋಜೀ॥ ಇಧೇಕಚ್ಚೋ ಪುಗ್ಗಲೋ ಕುಹನಾಯ ಲಪನಾಯ ನೇಮಿತ್ತಿಕತಾಯ ನಿಪ್ಪೇಸಿಕತಾಯ ಲಾಭೇನ ಲಾಭಂ ನಿಜಿಗೀಸನತಾಯ ದಾರುದಾನೇನ ವೇಳುದಾನೇನ ಪತ್ತದಾನೇನ ಪುಪ್ಫದಾನೇನ ಫಲದಾನೇನ ಸಿನಾನದಾನೇನ ಚುಣ್ಣದಾನೇನ ಮತ್ತಿಕಾದಾನೇನ ದನ್ತಕಟ್ಠದಾನೇನ ಮುಖೋದಕದಾನೇನ ಚಾಟುಕಮ್ಯತಾಯ ಮುಗ್ಗಸೂಪ್ಯತಾಯ ಪಾರಿಭಟ್ಯತಾಯ ಪೀಠಮದ್ದಿಕತಾಯ ವತ್ಥುವಿಜ್ಜಾಯ ತಿರಚ್ಛಾನವಿಜ್ಜಾಯ ಅಙ್ಗವಿಜ್ಜಾಯ ನಕ್ಖತ್ತವಿಜ್ಜಾಯ ದೂತಗಮನೇನ ಪಹಿಣಗಮನೇನ ಜಙ್ಘಪೇಸನಿಯೇನ ವೇಜ್ಜಕಮ್ಮೇನ ನವಕಮ್ಮೇನ ಪಿಣ್ಡಪಟಿಪಿಣ್ಡಕೇನ ದಾನಾನುಪ್ಪದಾನೇನ। ಅಧಮ್ಮೇನ ವಿಸಮೇನ ಲದ್ಧಾ ಲಭಿತ್ವಾ ಅಧಿಗನ್ತ್ವಾ ವಿನ್ದಿತ್ವಾ ಪಟಿಲಭಿತ್ವಾ ಜೀವಿಕಂ ಕಪ್ಪೇತಿ। ಅಯಂ ವುಚ್ಚತಿ ಪುಗ್ಗಲೋ ಸಾವಜ್ಜಭೋಜೀ।>
      text <ಕತಮೋ ಚ ಪುಗ್ಗಲೋ ಅನವಜ್ಜಭೋಜೀ॥ ಇಧೇಕಚ್ಚೋ ಪುಗ್ಗಲೋ ನ ಕುಹನಾಯ ನ ಲಪನಾಯ ನ ನೇಮಿತ್ತಿಕತಾಯ ನ ನಿಪ್ಪೇಸಿಕತಾಯ ನ ಲಾಭೇನ ಲಾಭಂ ನಿಜಿಗೀಸನತಾಯ ನ ದಾರುದಾನೇನ ನ ವೇಳುದಾನೇನ ನ ಪತ್ತದಾನೇನ ನ ಪುಪ್ಫದಾನೇನ ನ ಫಲದಾನೇನ ನ ಸಿನಾನದಾನೇನ ನ ಚುಣ್ಣದಾನೇನ ನ ಮತ್ತಿಕಾದಾನೇನ ನ ದನ್ತಕಟ್ಠದಾನೇನ ನ ಮುಖೋದಕದಾನೇನ ನ ಚಾಟುಕಮ್ಯತಾಯ ನ ಮುಗ್ಗಸೂಪ್ಯತಾಯ ನ ಪಾರಿಭಟ್ಯತಾಯ ನ ಪೀಠಮದ್ದಿಕತಾಯ ನ ವತ್ಥುವಿಜ್ಜಾಯ ನ ತಿರಚ್ಛಾನವಿಜ್ಜಾಯ ನ ಅಙ್ಗವಿಜ್ಜಾಯ ನ ನಕ್ಖತ್ತವಿಜ್ಜಾಯ ನ ದೂತಗಮನೇನ ನ ಪಹಿಣಗಮನೇನ ನ ಜಙ್ಘಪೇಸನಿಯೇನ ನ ವೇಜ್ಜಕಮ್ಮೇನ ನ ನವಕಮ್ಮೇನ ನ ಪಿಣ್ಡಪಟಿಪಿಣ್ಡಕೇನ ನ ದಾನಾನುಪ್ಪದಾನೇನ। ಧಮ್ಮೇನ ಸಮೇನ ಲದ್ಧಾ ಲಭಿತ್ವಾ ಅಧಿಗನ್ತ್ವಾ ವಿನ್ದಿತ್ವಾ ಪಟಿಲಭಿತ್ವಾ ಜೀವಿಕಂ ಕಪ್ಪೇತಿ। ಅಯಂ ವುಚ್ಚತಿ ಪುಗ್ಗಲೋ ಅನವಜ್ಜಭೋಜೀ।>
      text <ಏತೇ ಅಲದ್ಧಾ ಅನವಜ್ಜಭೋಜೀತಿ ಏತೇ ಅನವಜ್ಜಭೋಜೀ ಅಲದ್ಧಾ ಅಲಭಿತ್ವಾ ಅನಧಿಗನ್ತ್ವಾ ಅವಿನ್ದಿತ್ವಾ ಅಪ್ಪಟಿಲಭಿತ್ವಾತಿ ಏತೇ ಅಲದ್ಧಾ ಅನವಜ್ಜಭೋಜೀ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೩೪>
        text <ದಿಸ್ವಾ ಸುವಣ್ಣಸ್ಸ ಪಭಸ್ಸರಾನಿ। ಕಮ್ಮಾರಪುತ್ತೇನ ಸುನಿಟ್ಠಿತಾನಿ।>
        text <ಸಙ್ಘಟ್ಟಯನ್ತಾನಿ ದುವೇ ಭುಜಸ್ಮಿಂ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ದಿಸ್ವಾ ಸುವಣ್ಣಸ್ಸ ಪಭಸ್ಸರಾನಿ। ಕಮ್ಮಾರಪುತ್ತೇನ ಸುನಿಟ್ಠಿತಾನಿ।>
        text <ಸಙ್ಘಟ್ಟಯನ್ತಾನಿ ದುವೇ ಭುಜಸ್ಮಿಂ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
      text <ದಿಸ್ವಾ ಸುವಣ್ಣಸ್ಸ ಪಭಸ್ಸರಾನೀತಿ ದಿಸ್ವಾ ಪಸ್ಸಿತ್ವಾ ತುಲಯಿತ್ವಾ ತೀರಯಿತ್ವಾ ವಿಭಾವಯಿತ್ವಾ ವಿಭೂತಂ ಕತ್ವಾ। ಸುವಣ್ಣಸ್ಸಾತಿ ಜಾತರೂಪಸ್ಸ। ಪಭಸ್ಸರಾನೀತಿ ಪರಿಸುದ್ಧಾನಿ ಪರಿಯೋದಾತಾನೀತಿ ದಿಸ್ವಾ ಸುವಣ್ಣಸ್ಸ ಪಭಸ್ಸರಾನಿ।>
      text <ಕಮ್ಮಾರಪುತ್ತೇನ ಸುನಿಟ್ಠಿತಾನೀತಿ ಕಮ್ಮಾರಪುತ್ತೋ ವುಚ್ಚತಿ ಸುವಣ್ಣಕಾರೋ। ಕಮ್ಮಾರಪುತ್ತೇನ ಸುನಿಟ್ಠಿತಾನೀತಿ ಕಮ್ಮಾರಪುತ್ತೇನ ಸುನಿಟ್ಠಿತಾನಿ ಸುಕತಾನಿ ಸುಪರಿಕಮ್ಮಕತಾನೀತಿ ಕಮ್ಮಾರಪುತ್ತೇನ ಸುನಿಟ್ಠಿತಾನಿ।>
      text <ಸಙ್ಘಟ್ಟಯನ್ತಾನಿ ದುವೇ ಭುಜಸ್ಮಿನ್ತಿ ಭುಜೋ ವುಚ್ಚತಿ ಹತ್ಥೋ। ಯಥಾ ಏಕಸ್ಮಿಂ ಹತ್ಥೇ ದ್ವೇ ನೂಪುರಾನಿ ಘಟ್ಟೇನ್ತಿ। ಏವಮೇವ ಸತ್ತಾ ತಣ್ಹಾವಸೇನ ದಿಟ್ಠಿವಸೇನ ನಿರಯೇ ಘಟ್ಟೇನ್ತಿ। ತಿರಚ್ಛಾನಯೋನಿಯಂ ಘಟ್ಟೇನ್ತಿ। ಪೇತ್ತಿವಿಸಯೇ ಘಟ್ಟೇನ್ತಿ। ಮನುಸ್ಸಲೋಕೇ ಘಟ್ಟೇನ್ತಿ। ದೇವಲೋಕೇ ಘಟ್ಟೇನ್ತಿ। ಗತಿಯಾ ಗತಿಂ ಉಪಪತ್ತಿಯಾ ಉಪಪತ್ತಿಂ ಪಟಿಸನ್ಧಿಯಾ ಪಟಿಸನ್ಧಿಂ ಭವೇನ ಭವಂ ಸಂಸಾರೇನ ಸಂಸಾರಂ ವಟ್ಟೇನ ವಟ್ಟಂ ಘಟ್ಟೇನ್ತಿ ಸಙ್ಘಟ್ಟೇನ್ತಿ ಸಙ್ಘಟ್ಟೇನ್ತಾ ಚರನ್ತಿ ವಿಹರನ್ತಿ ಇರಿಯನ್ತಿ ವತ್ತೇನ್ತಿ ಪಾಲೇನ್ತಿ ಯಪೇನ್ತಿ ಯಾಪೇನ್ತೀತಿ ಸಙ್ಘಟ್ಟಯನ್ತಾನಿ ದುವೇ ಭುಜಸ್ಮಿಂ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೩೫>
        text <ಏವಂ ದುತೀಯೇನ ಸಹಾ ಮಮಸ್ಸ। ವಾಚಾಭಿಲಾಪೋ ಅಭಿಸಜ್ಜನಾ ವಾ।>
        text <ಏತಂ ಭಯಂ ಆಯತಿಂ ಪೇಕ್ಖಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ತಣ್ಹಾದುತಿಯೋ ಪುರಿಸೋ। ದೀಘಮದ್ಧಾನ ಸಂಸರಂ।>
        text <ಇತ್ಥಭಾವಞ್ಞಥಾಭಾವಂ। ಸಂಸಾರಂ ನಾತಿವತ್ತತೀತಿ॥>
        text <ಏವಂ ದುತೀಯೇನ ಸಹಾ ಮಮಸ್ಸ। ವಾಚಾಭಿಲಾಪೋ ಅಭಿಸಜ್ಜನಾ ವಾ।>
        text <ಏತಂ ಭಯಂ ಆಯತಿಂ ಪೇಕ್ಖಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
      text <ಏವಂ ದುತೀಯೇನ ಸಹಾ ಮಮಸ್ಸಾತಿ ತಣ್ಹಾದುತಿಯೋ ವಾ ಹೋತಿ ಪುಗ್ಗಲದುತಿಯೋ ವಾ। ಕಥಂ ತಣ್ಹಾದುತಿಯೋ ಹೋತಿ॥ ತಣ್ಹಾತಿ ರೂಪತಣ್ಹಾ…ಪೇ॰… ಧಮ್ಮತಣ್ಹಾ। ಯಸ್ಸೇಸಾ ತಣ್ಹಾ ಅಪ್ಪಹೀನಾ। ಸೋ ವುಚ್ಚತಿ ತಣ್ಹಾದುತಿಯೋ।>
      text <ಏವಂ ತಣ್ಹಾದುತಿಯೋ ವಾ ಹೋತಿ।>
      text <ಕಥಂ ಪುಗ್ಗಲದುತಿಯೋ ಹೋತಿ॥ ಇಧೇಕಚ್ಚೋ ನ ಅತ್ಥಹೇತು ನ ಕಾರಣಹೇತು ಉದ್ಧತೋ ಅವೂಪಸನ್ತಚಿತ್ತೋ ಏಕಸ್ಸ ವಾ ದುತಿಯೋ ಹೋತಿ। ದ್ವಿನ್ನಂ ವಾ ತತಿಯೋ ಹೋತಿ। ತಿಣ್ಣಂ ವಾ ಚತುತ್ಥೋ ಹೋತಿ। ತತ್ಥ ಬಹುಂ ಸಮ್ಫಪ್ಪಲಾಪಂ ಪಲಪತಿ। ಸೇಯ್ಯಥಿದಂ ರಾಜಕಥಂ ಚೋರಕಥಂ ಮಹಾಮತ್ತಕಥಂ ಸೇನಾಕಥಂ ಭಯಕಥಂ ಯುದ್ಧಕಥಂ ಅನ್ನಕಥಂ ಪಾನಕಥಂ ವತ್ಥಕಥಂ ಸಯನಕಥಂ ಮಾಲಾಕಥಂ ಗನ್ಧಕಥಂ ಞಾತಿಕಥಂ ಯಾನಕಥಂ ಗಾಮಕಥಂ ನಿಗಮಕಥಂ ನಗರಕಥಂ ಜನಪದಕಥಂ ಇತ್ಥಿಕಥಂ ಸೂರಕಥಂ ವಿಸಿಖಾಕಥಂ ಕುಮ್ಭಟ್ಠಾನಕಥಂ ಪುಬ್ಬಪೇತಕಥಂ ನಾನತ್ತಕಥಂ ಲೋಕಕ್ಖಾಯಿಕಂ ಸಮುದ್ದಕ್ಖಾಯಿಕಂ ಇತಿಭವಾಭವಕಥಂ ಕಥೇತಿ। ಏವಂ ಪುಗ್ಗಲದುತಿಯೋ ಹೋತೀತಿ ಏವಂ ದುತೀಯೇನ ಸಹಾ ಮಮಸ್ಸ।>
      text <ವಾಚಾಭಿಲಾಪೋ ಅಭಿಸಜ್ಜನಾ ವಾತಿ ವಾಚಾಭಿಲಾಪೋ ವುಚ್ಚತಿ ಬಾತ್ತಿಂಸ ತಿರಚ್ಛಾನಕಥಾ। ಸೇಯ್ಯಥಿದಂ ರಾಜಕಥಂ…ಪೇ॰… ಇತಿಭವಾಭವಕಥಂ। ಅಭಿಸಜ್ಜನಾ ವಾತಿ ದ್ವೇ ಸಜ್ಜನಾ ತಣ್ಹಾಸಜ್ಜನಾ ಚ ದಿಟ್ಠಿಸಜ್ಜನಾ ಚ…ಪೇ॰… ಅಯಂ ತಣ್ಹಾಸಜ್ಜನಾ…ಪೇ॰… ಅಯಂ ದಿಟ್ಠಿಸಜ್ಜನಾತಿ ವಾಚಾಭಿಲಾಪೋ ಅಭಿಸಜ್ಜನಾ ವಾ।>
      text <ಏತಂ ಭಯಂ ಆಯತಿಂ ಪೇಕ್ಖಮಾನೋತಿ। ಭಯನ್ತಿ ಜಾತಿಭಯಂ ಜರಾಭಯಂ ಬ್ಯಾಧಿಭಯಂ ಮರಣಭಯಂ ರಾಜಭಯಂ ಚೋರಭಯಂ ಅಗ್ಗಿಭಯಂ ಉದಕಭಯಂ ಅತ್ತಾನುವಾದಭಯಂ ಪರಾನುವಾದಭಯಂ ದಣ್ಡಭಯಂ ದುಗ್ಗತಿಭಯಂ ಊಮಿಭಯಂ ಕುಮ್ಭಿಲಭಯಂ ಆವಟ್ಟಭಯಂ ಸುಸುಮಾರಭಯಂ ಆಜೀವಕಭಯಂ ಅಸಿಲೋಕಭಯಂ ಪರಿಸಸಾರಜ್ಜಭಯಂ ಮದನಭಯಂ ಭಯಾನಕಂ ಛಮ್ಭಿತತ್ತಂ ಲೋಮಹಂಸೋ ಚೇತಸೋ ಉಬ್ಬೇಗೋ ಉತ್ರಾಸೋ। ಏತಂ ಭಯಂ ಆಯತಿಂ ಪೇಕ್ಖಮಾನೋತಿ ಏತಂ ಭಯಂ ಆಯತಿಂ ಪೇಕ್ಖಮಾನೋ ದಕ್ಖಮಾನೋ ಓಲೋಕಯಮಾನೋ ನಿಜ್ಝಾಯಮಾನೋ ಉಪಪರಿಕ್ಖಮಾನೋತಿ ಏತಂ ಭಯಂ ಆಯತಿಂ ಪೇಕ್ಖಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೩೬>
        text <ಕಾಮಾ ಹಿ ಚಿತ್ರಾ ಮಧುರಾ ಮನೋರಮಾ। ವಿರೂಪರೂಪೇನ ಮಥೇನ್ತಿ ಚಿತ್ತಂ।>
        text <ಆದೀನವಂ ಕಾಮಗುಣೇಸು ದಿಸ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಕಾಮಾ ಹಿ ಚಿತ್ರಾ ಮಧುರಾ ಮನೋರಮಾ। ವಿರೂಪರೂಪೇನ ಮಥೇನ್ತಿ ಚಿತ್ತಂ।>
        text <ಆದೀನವಂ ಕಾಮಗುಣೇಸು ದಿಸ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಕಾಮಾ ಹಿ ಚಿತ್ರಾ ಮಧುರಾ ಮನೋರಮಾತಿ। ಕಾಮಾತಿ ಉದ್ದಾನತೋ ದ್ವೇ ಕಾಮಾ ವತ್ಥುಕಾಮಾ ಚ ಕಿಲೇಸಕಾಮಾ ಚ…ಪೇ॰… ಇಮೇ ವುಚ್ಚನ್ತಿ ವತ್ಥುಕಾಮಾ…ಪೇ॰… ಇಮೇ ವುಚ್ಚನ್ತಿ ಕಿಲೇಸಕಾಮಾ। ಚಿತ್ರಾತಿ ನಾನಾವಣ್ಣಾ ರೂಪಾ ನಾನಾವಣ್ಣಾ ಸದ್ದಾ ನಾನಾವಣ್ಣಾ ಗನ್ಧಾ ನಾನಾವಣ್ಣಾ ರಸಾ ನಾನಾವಣ್ಣಾ ಫೋಟ್ಠಬ್ಬಾ ಇಟ್ಠಾ ಕನ್ತಾ ಮನಾಪಾ ಪಿಯರೂಪಾ ಕಾಮೂಪಸಂಹಿತಾ ರಜನೀಯಾ। ಮಧುರಾತಿ ವುತ್ತಞ್ಹೇತಂ ಭಗವತಾ ಪಞ್ಚಿಮೇ। ಭಿಕ್ಖವೇ। ಕಾಮಗುಣಾ। ಕತಮೇ ಪಞ್ಚ॥ ಚಕ್ಖುವಿಞ್ಞೇಯ್ಯಾ ರೂಪಾ ಇಟ್ಠಾ ಕನ್ತಾ ಮನಾಪಾ ಪಿಯರೂಪಾ ಕಾಮೂಪಸಂಹಿತಾ ರಜನೀಯಾ। ಸೋತವಿಞ್ಞೇಯ್ಯಾ ಸದ್ದಾ…ಪೇ॰… ಘಾನವಿಞ್ಞೇಯ್ಯಾ ಗನ್ಧಾ… ಜಿವ್ಹಾವಿಞ್ಞೇಯ್ಯಾ ರಸಾ… ಕಾಯವಿಞ್ಞೇಯ್ಯಾ ಫೋಟ್ಠಬ್ಬಾ ಇಟ್ಠಾ ಕನ್ತಾ ಮನಾಪಾ ಪಿಯರೂಪಾ ಕಾಮೂಪಸಂಹಿತಾ ರಜನೀಯಾ। ಇಮೇ ಖೋ। ಭಿಕ್ಖವೇ। ಪಞ್ಚ ಕಾಮಗುಣಾ। ಯಂ ಖೋ। ಭಿಕ್ಖವೇ। ಇಮೇ ಪಞ್ಚ ಕಾಮಗುಣೇ ಪಟಿಚ್ಚ ಉಪ್ಪಜ್ಜತಿ ಸುಖಂ ಸೋಮನಸ್ಸಂ। ಇದಂ ವುಚ್ಚತಿ ಕಾಮಸುಖಂ ಮಿಳ್ಹಸುಖಂ ಪುಥುಜ್ಜನಸುಖಂ ಅನರಿಯಸುಖಂ। ನ ಸೇವಿತಬ್ಬಂ ನ ಭಾವೇತಬ್ಬಂ ನ ಬಹುಲೀಕಾತಬ್ಬಂ। ಭಾಯಿತಬ್ಬಂ ಏತಸ್ಸ ಸುಖಸ್ಸಾತಿ ವದಾಮೀತಿ ಕಾಮಾ ಹಿ ಚಿತ್ರಾ ಮಧುರಾ ಮನೋರಮಾತಿ। ಮನೋತಿ ಯಂ ಚಿತ್ತಂ…ಪೇ॰… ತಜ್ಜಾ ಮನೋವಿಞ್ಞಾಣಧಾತು। ಮನೋ ರಮೇನ್ತಿ ಥೋಮೇನ್ತಿ ತೋಸೇನ್ತಿ ಪಹಾಸೇನ್ತೀತಿ ಕಾಮಾ ಹಿ ಚಿತ್ರಾ ಮಧುರಾ ಮನೋರಮಾ।>
      text <ವಿರೂಪರೂಪೇನ ಮಥೇನ್ತಿ ಚಿತ್ತನ್ತಿ ನಾನಾವಣ್ಣೇಹಿ ರೂಪೇಹಿ…ಪೇ॰… ನಾನಾವಣ್ಣೇಹಿ ಫೋಟ್ಠಬ್ಬೇಹಿ ಚಿತ್ತಂ ಮಥೇನ್ತಿ ತೋಸೇನ್ತಿ ಪಹಾಸೇನ್ತೀತಿ ವಿರೂಪರೂಪೇನ ಮಥೇನ್ತಿ ಚಿತ್ತಂ।>
      text <ಆದೀನವಂ ಕಾಮಗುಣೇಸು ದಿಸ್ವಾತಿ। ವುತ್ತಞ್ಹೇತಂ ಭಗವತಾ ಕೋ ಚ। ಭಿಕ್ಖವೇ। ಕಾಮಾನಂ ಆದೀನವೋ॥ ಇಧ। ಭಿಕ್ಖವೇ। ಕುಲಪುತ್ತೋ ಯೇನ ಸಿಪ್ಪಟ್ಠಾನೇನ ಜೀವಿಕಂ ಕಪ್ಪೇತಿ। ಯದಿ ಮುದ್ದಾಯ ಯದಿ ಗಣನಾಯ ಯದಿ ಸಙ್ಖಾನೇನ ಯದಿ ಕಸಿಯಾ ಯದಿ ವಣಿಜ್ಜಾಯ ಯದಿ ಗೋರಕ್ಖೇನ ಯದಿ ಇಸ್ಸತ್ಥೇನ ಯದಿ ರಾಜಪೋರಿಸೇನ ಯದಿ ಸಿಪ್ಪಞ್ಞತರೇನ। ಸೀತಸ್ಸ ಪುರಕ್ಖತೋ ಉಣ್ಹಸ್ಸ ಪುರಕ್ಖತೋ ಡಂಸಮಕಸವಾತಾತಪಸರೀಸಪಸಮ್ಫಸ್ಸೇಹಿ ಸಮ್ಫಸ್ಸಮಾನೋ ಖುಪ್ಪಿಪಾಸಾಯ ಮೀಯಮಾನೋ। ಅಯಂ। ಭಿಕ್ಖವೇ। ಕಾಮಾನಂ ಆದೀನವೋ ಸನ್ದಿಟ್ಠಿಕೋ ದುಕ್ಖಕ್ಖನ್ಧೋ ಕಾಮಹೇತು ಕಾಮನಿದಾನಂ ಕಾಮಾಧಿಕರಣಂ ಕಾಮಾನಮೇವ ಹೇತು।>
      text <ತಸ್ಸ ಚೇ। ಭಿಕ್ಖವೇ। ಕುಲಪುತ್ತಸ್ಸ ಏವಂ ಉಟ್ಠಹತೋ ಘಟತೋ ವಾಯಮತೋ ತೇ ಭೋಗಾ ನಾಭಿನಿಪ್ಫಜ್ಜನ್ತಿ। ಸೋ ಸೋಚತಿ ಕಿಲಮತಿ ಪರಿದೇವತಿ ಉರತ್ತಾಳಿಂ ಕನ್ದತಿ। ಸಮ್ಮೋಹಂ ಆಪಜ್ಜತಿ ಮೋಘಂ ವತ ಮೇ ಉಟ್ಠಾನಂ। ಅಫಲೋ ವತ ಮೇ ವಾಯಾಮೋತಿ। ಅಯಮ್ಪಿ। ಭಿಕ್ಖವೇ। ಕಾಮಾನಂ ಆದೀನವೋ ಸನ್ದಿಟ್ಠಿಕೋ ದುಕ್ಖಕ್ಖನ್ಧೋ ಕಾಮಹೇತು ಕಾಮನಿದಾನಂ ಕಾಮಾಧಿಕರಣಂ ಕಾಮಾನಮೇವ ಹೇತು।>
      text <ತಸ್ಸ ಚೇ। ಭಿಕ್ಖವೇ। ಕುಲಪುತ್ತಸ್ಸ ಏವಂ ಉಟ್ಠಹತೋ ಘಟತೋ ವಾಯಮತೋ ತೇ ಭೋಗಾ ಅಭಿನಿಪ್ಫಜ್ಜನ್ತಿ। ಸೋ ತೇಸಂ ಭೋಗಾನಂ ಆರಕ್ಖಾಧಿಕರಣಂ ದುಕ್ಖಂ ದೋಮನಸ್ಸಂ ಪಟಿಸಂವೇದೇತಿ ಕಿನ್ತಿ ಮೇ ಭೋಗೇ ನೇವ ರಾಜಾನೋ ಹರೇಯ್ಯುಂ। ನ ಚೋರಾ ಹರೇಯ್ಯುಂ। ನ ಅಗ್ಗಿ ಡಹೇಯ್ಯ। ನ ಉದಕಂ ವಹೇಯ್ಯ। ನ ಅಪ್ಪಿಯಾ ದಾಯಾದಾ ಹರೇಯ್ಯುನ್ತಿ। ತಸ್ಸ ಏವಂ ಆರಕ್ಖತೋ ಗೋಪಯತೋ ತೇ ಭೋಗೇ ರಾಜಾನೋ ವಾ ಹರನ್ತಿ ಚೋರಾ ವಾ ಹರನ್ತಿ ಅಗ್ಗಿ ವಾ ಡಹತಿ ಉದಕಂ ವಾ ವಹತಿ ಅಪ್ಪಿಯಾ ವಾ ದಾಯಾದಾ ಹರನ್ತಿ। ಸೋ ಸೋಚತಿ…ಪೇ॰… ಸಮ್ಮೋಹಂ ಆಪಜ್ಜತಿ ಯಮ್ಪಿ ಮೇ ಅಹೋಸಿ ತಮ್ಪಿ ನೋ ನತ್ಥೀತಿ। ಅಯಮ್ಪಿ। ಭಿಕ್ಖವೇ। ಕಾಮಾನಂ ಆದೀನವೋ ಸನ್ದಿಟ್ಠಿಕೋ ದುಕ್ಖಕ್ಖನ್ಧೋ ಕಾಮಹೇತು ಕಾಮನಿದಾನಂ ಕಾಮಾಧಿಕರಣಂ ಕಾಮಾನಮೇವ ಹೇತು।>
      text <ಪುನ ಚಪರಂ। ಭಿಕ್ಖವೇ। ಕಾಮಹೇತು ಕಾಮನಿದಾನಂ ಕಾಮಾಧಿಕರಣಂ ಕಾಮಾನಮೇವ ಹೇತು ರಾಜಾನೋಪಿ ರಾಜೂಹಿ ವಿವದನ್ತಿ। ಖತ್ತಿಯಾಪಿ ಖತ್ತಿಯೇಹಿ ವಿವದನ್ತಿ। ಬ್ರಾಹ್ಮಣಾಪಿ ಬ್ರಾಹ್ಮಣೇಹಿ ವಿವದನ್ತಿ। ಗಹಪತೀಪಿ ಗಹಪತೀಹಿ ವಿವದನ್ತಿ। ಮಾತಾಪಿ ಪುತ್ತೇನ ವಿವದತಿ। ಪುತ್ತೋಪಿ ಮಾತರಾ ವಿವದತಿ। ಪಿತಾಪಿ ಪುತ್ತೇನ ವಿವದತಿ। ಪುತ್ತೋಪಿ ಪಿತರಾ ವಿವದತಿ। ಭಾತಾಪಿ ಭಗಿನಿಯಾ ವಿವದತಿ। ಭಗಿನೀಪಿ ಭಾತರಾ ವಿವದತಿ। ಸಹಾಯೋಪಿ ಸಹಾಯೇನ ವಿವದತಿ। ತೇ ತತ್ಥ ಕಲಹವಿಗ್ಗಹವಿವಾದಾಪನ್ನಾ ಅಞ್ಞಮಞ್ಞಂ ಪಾಣೀಹಿಪಿ ಉಪಕ್ಕಮನ್ತಿ ಲೇಡ್ಡೂಹಿಪಿ ಉಪಕ್ಕಮನ್ತಿ ದಣ್ಡೇಹಿಪಿ ಉಪಕ್ಕಮನ್ತಿ ಸತ್ಥೇಹಿಪಿ ಉಪಕ್ಕಮನ್ತಿ। ತೇ ತತ್ಥ ಮರಣಮ್ಪಿ ನಿಗಚ್ಛನ್ತಿ ಮರಣಮತ್ತಮ್ಪಿ ದುಕ್ಖಂ। ಅಯಮ್ಪಿ। ಭಿಕ್ಖವೇ। ಕಾಮಾನಂ ಆದೀನವೋ ಸನ್ದಿಟ್ಠಿಕೋ ದುಕ್ಖಕ್ಖನ್ಧೋ ಕಾಮಹೇತು ಕಾಮನಿದಾನಂ ಕಾಮಾಧಿಕರಣಂ ಕಾಮಾನಮೇವ ಹೇತು।>
      text <ಪುನ ಚಪರಂ। ಭಿಕ್ಖವೇ। ಕಾಮಹೇತು ಕಾಮನಿದಾನಂ ಕಾಮಾಧಿಕರಣಂ ಕಾಮಾನಮೇವ ಹೇತು ಅಸಿಚಮ್ಮಂ ಗಹೇತ್ವಾ ಧನುಕಲಾಪಂ ಸನ್ನಯ್ಹಿತ್ವಾ ಉಭತೋಬ್ಯೂಳ್ಹಂ ಸಙ್ಗಾಮಂ ಪಕ್ಖನ್ದನ್ತಿ। ಉಸೂಸುಪಿ ಖಿಪ್ಪಮಾನೇಸು ಸತ್ತೀಸುಪಿ ಖಿಪ್ಪಮಾನಾಸು ಅಸೀಸುಪಿ ವಿಜ್ಜೋತಲನ್ತೇಸು। ತೇ ತತ್ಥ ಉಸೂಹಿಪಿ ವಿಜ್ಝನ್ತಿ ಸತ್ತೀಹಿಪಿ ವಿಜ್ಝನ್ತಿ ಅಸಿನಾಪಿ ಸೀಸಂ ಛಿನ್ದನ್ತಿ। ತೇ ತತ್ಥ ಮರಣಮ್ಪಿ ನಿಗಚ್ಛನ್ತಿ ಮರಣಮತ್ತಮ್ಪಿ ದುಕ್ಖಂ। ಅಯಮ್ಪಿ। ಭಿಕ್ಖವೇ। ಕಾಮಾನಂ ಆದೀನವೋ ಸನ್ದಿಟ್ಠಿಕೋ ದುಕ್ಖಕ್ಖನ್ಧೋ ಕಾಮಹೇತು ಕಾಮನಿದಾನಂ ಕಾಮಾಧಿಕರಣಂ ಕಾಮಾನಮೇವ ಹೇತು।>
      text <ಪುನ ಚಪರಂ। ಭಿಕ್ಖವೇ। ಕಾಮಹೇತು ಕಾಮನಿದಾನಂ ಕಾಮಾಧಿಕರಣಂ ಕಾಮಾನಮೇವ ಹೇತು ಅಸಿಚಮ್ಮಂ ಗಹೇತ್ವಾ ಧನುಕಲಾಪಂ ಸನ್ನಯ್ಹಿತ್ವಾ ಅದ್ದಾವಲೇಪನಾ ಉಪಕಾರಿಯೋ ಪಕ್ಖನ್ದನ್ತಿ। ಉಸೂಸುಪಿ ಖಿಪ್ಪಮಾನೇಸು ಸತ್ತೀಸುಪಿ ಖಿಪ್ಪಮಾನಾಸು। ಅಸೀಸುಪಿ ವಿಜ್ಜೋತಲನ್ತೇಸು। ತೇ ತತ್ಥ ಉಸೂಹಿಪಿ ವಿಜ್ಝನ್ತಿ ಸತ್ತೀಹಿಪಿ ವಿಜ್ಝನ್ತಿ ಛಕಣಕಾಯಪಿ ಓಸಿಞ್ಚನ್ತಿ ಅಭಿವಗ್ಗೇನಪಿ ಓಮದ್ದನ್ತಿ ಅಸಿನಾಪಿ ಸೀಸಂ ಛಿನ್ದನ್ತಿ। ತೇ ತತ್ಥ ಮರಣಮ್ಪಿ ನಿಗಚ್ಛನ್ತಿ ಮರಣಮತ್ತಮ್ಪಿ ದುಕ್ಖಂ। ಅಯಮ್ಪಿ। ಭಿಕ್ಖವೇ। ಕಾಮಾನಂ ಆದೀನವೋ ಸನ್ದಿಟ್ಠಿಕೋ ದುಕ್ಖಕ್ಖನ್ಧೋ ಕಾಮಹೇತು ಕಾಮನಿದಾನಂ ಕಾಮಾಧಿಕರಣಂ ಕಾಮಾನಮೇವ ಹೇತು।>
      text <ಪುನ ಚಪರಂ। ಭಿಕ್ಖವೇ। ಕಾಮಹೇತು ಕಾಮನಿದಾನಂ ಕಾಮಾಧಿಕರಣಂ ಕಾಮಾನಮೇವ ಹೇತು ಸನ್ಧಿಮ್ಪಿ ಛಿನ್ದನ್ತಿ ನಿಲ್ಲೋಪಮ್ಪಿ ಹರನ್ತಿ ಏಕಾಗಾರಿಕಮ್ಪಿ ಕರೋನ್ತಿ ಪರಿಪನ್ಥೇಪಿ ತಿಟ್ಠನ್ತಿ ಪರದಾರಮ್ಪಿ ಗಚ್ಛನ್ತಿ। ತಮೇನಂ ರಾಜಾನೋ ಗಹೇತ್ವಾ ವಿವಿಧಾ ಕಮ್ಮಕಾರಣಾ ಕಾರೇನ್ತಿ ಕಸಾಹಿಪಿ ತಾಳೇನ್ತಿ। ವೇತ್ತೇಹಿಪಿ ತಾಳೇನ್ತಿ। ಅಡ್ಢದಣ್ಡಕೇಹಿಪಿ ತಾಳೇನ್ತಿ। ಹತ್ಥಮ್ಪಿ ಛಿನ್ದನ್ತಿ…ಪೇ॰… ಅಸಿನಾಪಿ ಸೀಸಂ ಛಿನ್ದನ್ತಿ। ತೇ ತತ್ಥ ಮರಣಮ್ಪಿ ನಿಗಚ್ಛನ್ತಿ ಮರಣಮತ್ತಮ್ಪಿ ದುಕ್ಖಂ। ಅಯಮ್ಪಿ। ಭಿಕ್ಖವೇ। ಕಾಮಾನಂ ಆದೀನವೋ ಸನ್ದಿಟ್ಠಿಕೋ ದುಕ್ಖಕ್ಖನ್ಧೋ ಕಾಮಹೇತು ಕಾಮನಿದಾನಂ ಕಾಮಾಧಿಕರಣಂ ಕಾಮಾನಮೇವ ಹೇತು।>
      text <ಪುನ ಚಪರಂ। ಭಿಕ್ಖವೇ। ಕಾಮಹೇತು ಕಾಮನಿದಾನಂ ಕಾಮಾಧಿಕರಣಂ ಕಾಮಾನಮೇವ ಹೇತು ಕಾಯೇನ ದುಚ್ಚರಿತಂ ಚರನ್ತಿ ವಾಚಾಯ ದುಚ್ಚರಿತಂ ಚರನ್ತಿ ಮನಸಾ ದುಚ್ಚರಿತಂ ಚರನ್ತಿ। ತೇ ಕಾಯೇನ ದುಚ್ಚರಿತಂ ಚರಿತ್ವಾ ವಾಚಾಯ ದುಚ್ಚರಿತಂ ಚರಿತ್ವಾ ಮನಸಾ ದುಚ್ಚರಿತಂ ಚರಿತ್ವಾ ಕಾಯಸ್ಸ ಭೇದಾ ಪರಂ ಮರಣಾ ಅಪಾಯಂ ದುಗ್ಗತಿಂ ವಿನಿಪಾತಂ ನಿರಯಂ ಉಪಪಜ್ಜನ್ತಿ। ಅಯಮ್ಪಿ। ಭಿಕ್ಖವೇ। ಕಾಮಾನಂ ಆದೀನವೋ ಸಮ್ಪರಾಯಿಕೋ ದುಕ್ಖಕ್ಖನ್ಧೋ ಕಾಮಹೇತು ಕಾಮನಿದಾನಂ ಕಾಮಾಧಿಕರಣಂ ಕಾಮಾನಮೇವ ಹೇತು।>
      text <ಆದೀನವಂ ಕಾಮಗುಣೇಸು ದಿಸ್ವಾತಿ ಕಾಮಗುಣೇಸು ಆದೀನವಂ ದಿಸ್ವಾ ಪಸ್ಸಿತ್ವಾ ತುಲಯಿತ್ವಾ ತೀರಯಿತ್ವಾ ವಿಭಾವಯಿತ್ವಾ ವಿಭೂತಂ ಕತ್ವಾತಿ ಆದೀನವಂ ಕಾಮಗುಣೇಸು ದಿಸ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೩೭>
        text <ಈತೀ ಚ ಗಣ್ಡೋ ಚ ಉಪದ್ದವೋ ಚ। ರೋಗೋ ಚ ಸಲ್ಲಞ್ಚ ಭಯಞ್ಚ ಮೇತಂ।>
        text <ಏತಂ ಭಯಂ ಕಾಮಗುಣೇಸು ದಿಸ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಭಯಂ ದುಕ್ಖಞ್ಚ ರೋಗೋ ಚ। ಗಣ್ಡೋ ಸಲ್ಲಞ್ಚ ಸಙ್ಗೋ ಚ।>
        text <ಪಙ್ಕೋ ಗಬ್ಭೋ ಚ ಉಭಯಂ। ಏತೇ ಕಾಮಾ ಪವುಚ್ಚನ್ತಿ।>
        text <ಯತ್ಥ ಸತ್ತೋ ಪುಥುಜ್ಜನೋ॥>
        text <ಓತಿಣ್ಣೋ ಸಾತರೂಪೇನ। ಪುನ ಗಬ್ಭಾಯ ಗಚ್ಛತಿ।>
        text <ಯತೋ ಚ ಭಿಕ್ಖು ಆತಾಪೀ। ಸಮ್ಪಜಞ್ಞಂ ನ ರಿಚ್ಚತಿ॥>
        text <ಸೋ ಇಮಂ ಪಲಿಪಥಂ ದುಗ್ಗಂ। ಅತಿಕ್ಕಮ್ಮ ತಥಾವಿಧೋ।>
        text <ಪಜಂ ಜಾತಿಜರೂಪೇತಂ। ಫನ್ದಮಾನಂ ಅವೇಕ್ಖತೀತಿ॥>
        text <ಈತೀ ಚ ಗಣ್ಡೋ ಚ ಉಪದ್ದವೋ ಚ। ರೋಗೋ ಚ ಸಲ್ಲಞ್ಚ ಭಯಞ್ಚ ಮೇತಂ॥>
        text <ಈತೀ ಚ ಗಣ್ಡೋ ಚ ಉಪದ್ದವೋ ಚ। ರೋಗೋ ಚ ಸಲ್ಲಞ್ಚ ಭಯಞ್ಚ ಮೇತಂ।>
        text <ಏತಂ ಭಯಂ ಕಾಮಗುಣೇಸು ದಿಸ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಈತೀ ಚ ಗಣ್ಡೋ ಚ ಉಪದ್ದವೋ ಚ। ರೋಗೋ ಚ ಸಲ್ಲಞ್ಚ ಭಯಞ್ಚ ಮೇತನ್ತಿ ವುತ್ತಞ್ಹೇತಂ ಭಗವತಾ ಭಯನ್ತಿ। ಭಿಕ್ಖವೇ। ಕಾಮಾನಮೇತಂ ಅಧಿವಚನಂ। ದುಕ್ಖನ್ತಿ। ಭಿಕ್ಖವೇ। ಕಾಮಾನಮೇತಂ ಅಧಿವಚನಂ। ರೋಗೋತಿ। ಭಿಕ್ಖವೇ। ಕಾಮಾನಮೇತಂ ಅಧಿವಚನಂ। ಗಣ್ಡೋತಿ। ಭಿಕ್ಖವೇ। ಕಾಮಾನಮೇತಂ ಅಧಿವಚನಂ। ಸಲ್ಲನ್ತಿ। ಭಿಕ್ಖವೇ। ಕಾಮಾನಮೇತಂ ಅಧಿವಚನಂ। ಸಙ್ಗೋತಿ। ಭಿಕ್ಖವೇ। ಕಾಮಾನಮೇತಂ ಅಧಿವಚನಂ। ಪಙ್ಕೋತಿ। ಭಿಕ್ಖವೇ। ಕಾಮಾನಮೇತಂ ಅಧಿವಚನಂ। ಗಬ್ಭೋತಿ। ಭಿಕ್ಖವೇ। ಕಾಮಾನಮೇತಂ ಅಧಿವಚನಂ। ಕಸ್ಮಾ ಚ। ಭಿಕ್ಖವೇ। ಭಯನ್ತಿ ಕಾಮಾನಮೇತಂ ಅಧಿವಚನಂ॥ ಯಸ್ಮಾ ಚ ಕಾಮರಾಗರತ್ತಾಯಂ। ಭಿಕ್ಖವೇ। ಛನ್ದರಾಗವಿನಿಬದ್ಧೋ ದಿಟ್ಠಧಮ್ಮಿಕಾಪಿ ಭಯಾ ನ ಪರಿಮುಚ್ಚತಿ। ಸಮ್ಪರಾಯಿಕಾಪಿ ಭಯಾ ನ ಪರಿಮುಚ್ಚತಿ। ತಸ್ಮಾ ಭಯನ್ತಿ ಕಾಮಾನಮೇತಂ ಅಧಿವಚನಂ। ಕಸ್ಮಾ ಚ। ಭಿಕ್ಖವೇ। ದುಕ್ಖನ್ತಿ…ಪೇ॰… ರೋಗೋತಿ… ಗಣ್ಡೋತಿ… ಸಲ್ಲನ್ತಿ… ಸಙ್ಗೋತಿ… ಪಙ್ಕೋತಿ… ಗಬ್ಭೋತಿ ಕಾಮಾನಮೇತಂ ಅಧಿವಚನಂ॥ ಯಸ್ಮಾ ಚ ಕಾಮರಾಗರತ್ತಾಯಂ। ಭಿಕ್ಖವೇ। ಛನ್ದರಾಗವಿನಿಬದ್ಧೋ ದಿಟ್ಠಧಮ್ಮಿಕಾಪಿ ಗಬ್ಭಾ ನ ಪರಿಮುಚ್ಚತಿ। ಸಮ್ಪರಾಯಿಕಾಪಿ ಗಬ್ಭಾ ನ ಪರಿಮುಚ್ಚತಿ। ತಸ್ಮಾ ಗಬ್ಭೋತಿ ಕಾಮಾನಮೇತಂ ಅಧಿವಚನನ್ತಿ।>
      text <ಏತಂ ಭಯಂ ಕಾಮಗುಣೇಸು ದಿಸ್ವಾತಿ ಏತಂ ಭಯಂ ಕಾಮಗುಣೇಸು ದಿಸ್ವಾ ಪಸ್ಸಿತ್ವಾ ತುಲಯಿತ್ವಾ ತೀರಯಿತ್ವಾ ವಿಭಾವಯಿತ್ವಾ ವಿಭೂತಂ ಕತ್ವಾತಿ ಏತಂ ಭಯಂ ಕಾಮಗುಣೇಸು ದಿಸ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೩೮>
        text <ಸೀತಞ್ಚ ಉಣ್ಹಞ್ಚ ಖುದಂ ಪಿಪಾಸಂ। ವಾತಾತಪೇ ಡಂಸಸರೀಸಪೇ ಚ।>
        text <ಸಬ್ಬಾನಿಪೇತಾನಿ ಅಭಿಸಮ್ಭವಿತ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಸೀತಞ್ಚ ಉಣ್ಹಞ್ಚ ಖುದಂ ಪಿಪಾಸಂ। ವಾತಾತಪೇ ಡಂಸಸರೀಸಪೇ ಚ।>
        text <ಸಬ್ಬಾನಿಪೇತಾನಿ ಅಭಿಸಮ್ಭವಿತ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಸೀತಞ್ಚ ಉಣ್ಹಞ್ಚ ಖುದಂ ಪಿಪಾಸನ್ತಿ। ಸೀತನ್ತಿ ದ್ವೀಹಿ ಕಾರಣೇಹಿ ಸೀತಂ ಹೋತಿ ಅಬ್ಭನ್ತರಧಾತುಪ್ಪಕೋಪವಸೇನ ವಾ ಸೀತಂ ಹೋತಿ ಬಹಿದ್ಧಾ ಉತುವಸೇನ ವಾ ಸೀತಂ ಹೋತಿ। ಉಣ್ಹನ್ತಿ ದ್ವೀಹಿ ಕಾರಣೇಹಿ ಉಣ್ಹಂ ಹೋತಿ ಅಬ್ಭನ್ತರಧಾತುಪ್ಪಕೋಪವಸೇನ ವಾ ಉಣ್ಹಂ ಹೋತಿ ಬಹಿದ್ಧಾ ಉತುವಸೇನ ವಾ ಉಣ್ಹಂ ಹೋತಿ। ಖುದಾ ವುಚ್ಚತಿ ಛಾತಕೋ। ಪಿಪಾಸಾ ವುಚ್ಚತಿ ಉದಕಪಿಪಾಸಾತಿ ಸೀತಞ್ಚ ಉಣ್ಹಞ್ಚ ಖುದಂ ಪಿಪಾಸಂ।>
      text <ವಾತಾತಪೇ ಡಂಸಸರೀಸಪೇ ಚಾತಿ। ವಾತಾತಿ ಪುರತ್ಥಿಮಾ ವಾತಾ ಪಚ್ಛಿಮಾ ವಾತಾ ಉತ್ತರಾ ವಾತಾ ದಕ್ಖಿಣಾ ವಾತಾ ಸರಜಾ ವಾತಾ ಅರಜಾ ವಾತಾ ಸೀತಾ ವಾತಾ ಉಣ್ಹಾ ವಾತಾ ಪರಿತ್ತಾ ವಾತಾ ಅಧಿಮತ್ತಾ ವಾತಾ ವೇರಮ್ಭವಾತಾ ಪಕ್ಖವಾತಾ ಸುಪಣ್ಣವಾತಾ ತಾಲಪಣ್ಣವಾತಾ ವಿಧೂಪನವಾತಾ। ಆತಪೋ ವುಚ್ಚತಿ ಸೂರಿಯಸನ್ತಾಪೋ। ಡಂಸಾ ವುಚ್ಚನ್ತಿ ಪಿಙ್ಗಲಮಕ್ಖಿಕಾ। ಸರೀಸಪಾ ವುಚ್ಚನ್ತಿ ಅಹೀತಿ ವಾತಾತಪೇ ಡಂಸಸರೀಸಪೇ ಚ।>
      text <ಸಬ್ಬಾನಿಪೇತಾನಿ ಅಭಿಸಮ್ಭವಿತ್ವಾತಿ ಅಭಿಭವಿತ್ವಾ ಅಜ್ಝೋತ್ಥರಿತ್ವಾ ಪರಿಯಾದಿಯಿತ್ವಾ ಮದ್ದಿತ್ವಾತಿ ಸಬ್ಬಾನಿಪೇತಾನಿ ಅಭಿಸಮ್ಭವಿತ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೩೯>
        text <ನಾಗೋವ ಯೂಥಾನಿ ವಿವಜ್ಜಯಿತ್ವಾ। ಸಞ್ಜಾತಖನ್ಧೋ ಪದುಮೀ ಉಳಾರೋ।>
        text <ಯಥಾಭಿರನ್ತಂ ವಿಹರೇ ಅರಞ್ಞೇ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಆಗುಂ ನ ಕರೋತಿ ಕಿಞ್ಚಿ ಲೋಕೇ। ಸಬ್ಬಸಂಯೋಗೇ ವಿಸಜ್ಜ ಬನ್ಧನಾನಿ।>
        text <ಸಬ್ಬತ್ಥ ನ ಸಜ್ಜತಿ ವಿಮುತ್ತೋ। ನಾಗೋ ತಾದಿ ಪವುಚ್ಚತೇ ತಥತ್ತಾ॥>
        text <ನಾಗೋವ ಯೂಥಾನಿ ವಿವಜ್ಜಯಿತ್ವಾ। ಸಞ್ಜಾತಖನ್ಧೋ ಪದುಮೀ ಉಳಾರೋ।>
        text <ಯಥಾಭಿರನ್ತಂ ವಿಹರೇ ಅರಞ್ಞೇ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ನಾಗೋವ ಯೂಥಾನಿ ವಿವಜ್ಜಯಿತ್ವಾತಿ ನಾಗೋ ವುಚ್ಚತಿ ಹತ್ಥಿನಾಗೋ। ಪಚ್ಚೇಕಸಮ್ಬುದ್ಧೋಪಿ ನಾಗೋ। ಕಿಂಕಾರಣಾ ಪಚ್ಚೇಕಸಮ್ಬುದ್ಧೋ ನಾಗೋ॥ ಆಗುಂ ನ ಕರೋತೀತಿ ನಾಗೋ। ನ ಗಚ್ಛತೀತಿ ನಾಗೋ। ನ ಆಗಚ್ಛತೀತಿ ನಾಗೋ। ಕಥಂ ಸೋ ಪಚ್ಚೇಕಸಮ್ಬುದ್ಧೋ ಆಗುಂ ನ ಕರೋತೀತಿ ನಾಗೋ॥ ಆಗು ವುಚ್ಚತಿ ಪಾಪಕಾ ಅಕುಸಲಾ ಧಮ್ಮಾ ಸಂಕಿಲೇಸಿಕಾ ಪೋನೋಭವಿಕಾ ಸದರಾ ದುಕ್ಖವಿಪಾಕಾ ಆಯತಿಂ ಜಾತಿಜರಾಮರಣಿಯಾ।>
      text <ಏವಂ ಸೋ ಪಚ್ಚೇಕಸಮ್ಬುದ್ಧೋ ಆಗುಂ ನ ಕರೋತೀತಿ ನಾಗೋ।>
      text <ಕಥಂ ಸೋ ಪಚ್ಚೇಕಸಮ್ಬುದ್ಧೋ ನ ಗಚ್ಛತೀತಿ ನಾಗೋ॥ ಸೋ ಪಚ್ಚೇಕಸಮ್ಬುದ್ಧೋ ನ ಛನ್ದಾಗತಿಂ ಗಚ್ಛತಿ। ನ ದೋಸಾಗತಿಂ ಗಚ್ಛತಿ। ನ ಮೋಹಾಗತಿಂ ಗಚ್ಛತಿ। ನ ಭಯಾಗತಿಂ ಗಚ್ಛತಿ। ನ ರಾಗವಸೇನ ಗಚ್ಛತಿ। ನ ದೋಸವಸೇನ ಗಚ್ಛತಿ। ನ ಮೋಹವಸೇನ ಗಚ್ಛತಿ। ನ ಮಾನವಸೇನ ಗಚ್ಛತಿ। ನ ದಿಟ್ಠಿವಸೇನ ಗಚ್ಛತಿ। ನ ಉದ್ಧಚ್ಚವಸೇನ ಗಚ್ಛತಿ। ನ ವಿಚಿಕಿಚ್ಛಾವಸೇನ ಗಚ್ಛತಿ। ನ ಅನುಸಯವಸೇನ ಗಚ್ಛತಿ। ನ ವಗ್ಗೇಹಿ ಕಪ್ಪೇಹಿ ಯಾಯತಿ ನೀಯತಿ ವುಯ್ಹತಿ ಸಂಹರೀಯತಿ। ಏವಂ ಸೋ ಪಚ್ಚೇಕಸಮ್ಬುದ್ಧೋ ನ ಗಚ್ಛತೀತಿ ನಾಗೋ।>
      text <ಕಥಂ ಸೋ ಪಚ್ಚೇಕಸಮ್ಬುದ್ಧೋ ನ ಆಗಚ್ಛತೀತಿ ನಾಗೋ॥ ಸೋತಾಪತ್ತಿಮಗ್ಗೇನ ಯೇ ಕಿಲೇಸಾ ಪಹೀನಾ ತೇ ಕಿಲೇಸೇ ನ ಪುನೇತಿ ನ ಪಚ್ಚೇತಿ ನ ಪಚ್ಚಾಗಚ್ಛತಿ। ಸಕದಾಗಾಮಿಮಗ್ಗೇನ…ಪೇ॰… ಅನಾಗಾಮಿಮಗ್ಗೇನ…ಪೇ॰… ಅರಹತ್ತಮಗ್ಗೇನ ಯೇ ಕಿಲೇಸಾ ಪಹೀನಾ ತೇ ಕಿಲೇಸೇ ನ ಪುನೇತಿ ನ ಪಚ್ಚೇತಿ ನ ಪಚ್ಚಾಗಚ್ಛತಿ। ಏವಂ ಸೋ ಪಚ್ಚೇಕಸಮ್ಬುದ್ಧೋ ನ ಆಗಚ್ಛತೀತಿ ನಾಗೋ।>
      text <ನಾಗೋವ ಯೂಥಾನಿ ವಿವಜ್ಜಯಿತ್ವಾತಿ ಯಥಾ ಸೋ ಹತ್ಥಿನಾಗೋ ಯೂಥಾನಿ ವಿವಜ್ಜೇತ್ವಾ ಪರಿವಜ್ಜೇತ್ವಾ ಅಭಿನಿವಜ್ಜೇತ್ವಾ ಏಕೋವ ಅರಞ್ಞವನಮಜ್ಝೋಗಾಹೇತ್ವಾ ಚರತಿ ವಿಹರತಿ ಇರಿಯತಿ ವತ್ತೇತಿ ಪಾಲೇತಿ ಯಪೇತಿ ಯಾಪೇತಿ। ಪಚ್ಚೇಕಸಮ್ಬುದ್ಧೋಪಿ ಗಣಂ ವಿವಜ್ಜೇತ್ವಾ ಪರಿವಜ್ಜೇತ್ವಾ ಅಭಿವಜ್ಜೇತ್ವಾ ಏಕೋ ಅರಞ್ಞವನಪತ್ಥಾನಿ ಪನ್ತಾನಿ ಸೇನಾಸನಾನಿ ಪಟಿಸೇವತಿ ಅಪ್ಪಸದ್ದಾನಿ ಅಪ್ಪನಿಗ್ಘೋಸಾನಿ ವಿಜನವಾತಾನಿ ಮನುಸ್ಸರಾಹಸ್ಸೇಯ್ಯಕಾನಿ ಪಟಿಸಲ್ಲಾನಸಾರುಪ್ಪಾನಿ। ಸೋ ಏಕೋ ಗಚ್ಛತಿ ಏಕೋ ತಿಟ್ಠತಿ ಏಕೋ ನಿಸೀದತಿ ಏಕೋ ಸೇಯ್ಯಂ ಕಪ್ಪೇತಿ ಏಕೋ ಗಾಮಂ ಪಿಣ್ಡಾಯ ಪವಿಸತಿ ಏಕೋ ಪಟಿಕ್ಕಮತಿ ಏಕೋ ರಹೋ ನಿಸೀದತಿ ಏಕೋ ಚಙ್ಕಮಂ ಅಧಿಟ್ಠಾತಿ ಏಕೋ ಚರತಿ ವಿಹರತಿ ಇರಿಯತಿ ವತ್ತೇತಿ ಪಾಲೇತಿ ಯಪೇತಿ ಯಾಪೇತೀತಿ ನಾಗೋವ ಯೂಥಾನಿ ವಿವಜ್ಜಯಿತ್ವಾ।>
      text <ಸಞ್ಜಾತಖನ್ಧೋ ಪದುಮೀ ಉಳಾರೋತಿ ಯಥಾ ಸೋ ಹತ್ಥಿನಾಗೋ ಸಞ್ಜಾತಕ್ಖನ್ಧೋ ಸತ್ತರತನೋ ವಾ ಹೋತಿ ಅಟ್ಠರತನೋ ವಾ। ಪಚ್ಚೇಕಸಮ್ಬುದ್ಧೋಪಿ ಸಞ್ಜಾತಕ್ಖನ್ಧೋ ಅಸೇಕ್ಖೇನ ಸೀಲಕ್ಖನ್ಧೇನ ಅಸೇಕ್ಖೇನ ಸಮಾಧಿಕ್ಖನ್ಧೇನ ಅಸೇಕ್ಖೇನ ಪಞ್ಞಾಕ್ಖನ್ಧೇನ ಅಸೇಕ್ಖೇನ ವಿಮುತ್ತಿಕ್ಖನ್ಧೇನ ಅಸೇಕ್ಖೇನ ವಿಮುತ್ತಿಞಾಣದಸ್ಸನಕ್ಖನ್ಧೇನ। ಯಥಾ ಸೋ ಹತ್ಥಿನಾಗೋ ಪದುಮೀ। ಪಚ್ಚೇಕಸಮ್ಬುದ್ಧೋಪಿ ಸತ್ತಹಿ ಬೋಜ್ಝಙ್ಗಪುಪ್ಫೇಹಿ ಪದುಮೀ। ಸತಿಸಮ್ಬೋಜ್ಝಙ್ಗಪುಪ್ಫೇನ ಧಮ್ಮವಿಚಯಸಮ್ಬೋಜ್ಝಙ್ಗಪುಪ್ಫೇನ ವೀರಿಯಸಮ್ಬೋಜ್ಝಙ್ಗಪುಪ್ಫೇನ ಪೀತಿಸಮ್ಬೋಜ್ಝಙ್ಗಪುಪ್ಫೇನ। ಪೀತಿಸಮ್ಬೋಜ್ಝಙ್ಗಪುಪ್ಫೇನ ಪಸ್ಸದ್ಧಿಸಮ್ಬೋಜ್ಝಙ್ಗಪುಪ್ಫೇನ ಸಮಾಧಿಸಮ್ಬೋಜ್ಝಙ್ಗಪುಪ್ಫೇನ ಉಪೇಕ್ಖಾಸಮ್ಬೋಜ್ಝಙ್ಗಪುಪ್ಫೇನ। ಯಥಾ ಸೋ ಹತ್ಥಿನಾಗೋ ಉಳಾರೋ ಥಾಮೇನ ಬಲೇನ ಜವೇನ ಸೂರೇನ। ಪಚ್ಚೇಕಸಮ್ಬುದ್ಧೋಪಿ ಉಳಾರೋ ಸೀಲೇನ ಸಮಾಧಿನಾ ಪಞ್ಞಾಯ ವಿಮುತ್ತಿಯಾ ವಿಮುತ್ತಿಞಾಣದಸ್ಸನೇನಾತಿ ಸಞ್ಜಾತಖನ್ಧೋ ಪದುಮೀ ಉಳಾರೋ।>
      text <ಯಥಾಭಿರನ್ತಂ ವಿಹರೇ ಅರಞ್ಞೇತಿ ಯಥಾ ಸೋ ಹತ್ಥಿನಾಗೋ ಯಥಾಭಿರನ್ತಂ ಅರಞ್ಞೇ ವಿಹರತಿ। ಪಚ್ಚೇಕಸಮ್ಬುದ್ಧೋಪಿ ಯಥಾಭಿರನ್ತಂ ಅರಞ್ಞೇ ವಿಹರತಿ। ಪಠಮೇನಪಿ ಝಾನೇನ ಯಥಾಭಿರನ್ತಂ ಅರಞ್ಞೇ ವಿಹರತಿ। ದುತಿಯೇನಪಿ ಝಾನೇನ…ಪೇ॰… ತತಿಯೇನಪಿ ಝಾನೇನ… ಚತುತ್ಥೇನಪಿ ಝಾನೇನ ಯಥಾಭಿರನ್ತಂ ಅರಞ್ಞೇ ವಿಹರತಿ। ಮೇತ್ತಾಯಪಿ ಚೇತೋವಿಮುತ್ತಿಯಾ ಯಥಾಭಿರನ್ತಂ ಅರಞ್ಞೇ ವಿಹರತಿ। ಕರುಣಾಯಪಿ ಚೇತೋವಿಮುತ್ತಿಯಾ… ಮುದಿತಾಯಪಿ ಚೇತೋವಿಮುತ್ತಿಯಾ… ಉಪೇಕ್ಖಾಯಪಿ ಚೇತೋವಿಮುತ್ತಿಯಾ ಯಥಾಭಿರನ್ತಂ ಅರಞ್ಞೇ ವಿಹರತಿ। ಆಕಾಸಾನಞ್ಚಾಯತನಸಮಾಪತ್ತಿಯಾಪಿ ಯಥಾಭಿರನ್ತಂ ಅರಞ್ಞೇ ವಿಹರತಿ। ವಿಞ್ಞಾಣಞ್ಚಾಯತನಸಮಾಪತ್ತಿಯಾಪಿ… ಆಕಿಞ್ಚಞ್ಞಾಯತನಸಮಾಪತ್ತಿಯಾಪಿ… ನೇವಸಞ್ಞಾನಾಸಞ್ಞಾಯತನಸಮಾಪತ್ತಿಯಾಪಿ… ನಿರೋಧಸಮಾಪತ್ತಿಯಾಪಿ… ಫಲಸಮಾಪತ್ತಿಯಾಪಿ ಯಥಾಭಿರನ್ತಂ ಅರಞ್ಞೇ ವಿಹರತೀತಿ ಯಥಾಭಿರನ್ತಂ ವಿಹರೇ ಅರಞ್ಞೇ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೪೦>
        text <ಅಟ್ಠಾನತಂ ಸಙ್ಗಣಿಕಾರತಸ್ಸ। ಯಂ ಫಸ್ಸಯೇ ಸಾಮಯಿಕಂ ವಿಮುತ್ತಿಂ।>
        text <ಆದಿಚ್ಚಬನ್ಧುಸ್ಸ ವಚೋ ನಿಸಮ್ಮ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಅಟ್ಠಾನತಂ ಸಙ್ಗಣಿಕಾರತಸ್ಸ। ಯಂ ಫಸ್ಸಯೇ ಸಾಮಯಿಕಂ ವಿಮುತ್ತಿಂ।>
        text <ಆದಿಚ್ಚಬನ್ಧುಸ್ಸ ವಚೋ ನಿಸಮ್ಮ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಅಟ್ಠಾನತಂ ಸಙ್ಗಣಿಕಾರತಸ್ಸ। ಯಂ ಫಸ್ಸಯೇ ಸಾಮಯಿಕಂ ವಿಮುತ್ತಿನ್ತಿ ವುತ್ತಞ್ಹೇತಂ ಭಗವತಾ ಯಾವತಾನನ್ದ। ಭಿಕ್ಖು ಸಙ್ಗಣಿಕಾರಾಮೋ ಸಙ್ಗಣಿಕರತೋ ಸಙ್ಗಣಿಕಾರಾಮತಂ ಅನುಯುತ್ತೋ। ಗಣಾರಾಮೋ ಗಣರತೋ ಗಣಸಮ್ಮುದಿತೋ ಗಣಾರಾಮತಂ ಅನುಯುತ್ತೋ। ಯಂ ತಂ ನೇಕ್ಖಮ್ಮಸುಖಂ ಪವಿವೇಕಸುಖಂ ಉಪಸಮಸುಖಂ ಸಮ್ಬೋಧಿಸುಖಂ। ತಸ್ಸ ಸುಖಸ್ಸ ನಿಕಾಮಲಾಭೀ ಭವಿಸ್ಸತಿ ಅಕಿಚ್ಛಲಾಭೀ ಅಕಸಿರಲಾಭೀತಿ ನೇತಂ ಠಾನಂ ವಿಜ್ಜತಿ। ಯೋ ಚ ಖೋ ಸೋ। ಆನನ್ದ। ಭಿಕ್ಖು ಏಕೋ ಗಣಸ್ಮಾ ವೂಪಕಟ್ಠೋ ವಿಹರತಿ। ತಸ್ಸೇತಂ ಭಿಕ್ಖುನೋ ಪಾಟಿಕಙ್ಖಂ। ಯಂ ತಂ ನೇಕ್ಖಮ್ಮಸುಖಂ ಪವಿವೇಕಸುಖಂ ಉಪಸಮಸುಖಂ ಸಮ್ಬೋಧಿಸುಖಂ। ತಸ್ಸ ಸುಖಸ್ಸ ನಿಕಾಮಲಾಭೀ ಭವಿಸ್ಸತಿ ಅಕಿಚ್ಛಲಾಭೀ ಅಕಸಿರಲಾಭೀತಿ ಠಾನಮೇತಂ ವಿಜ್ಜತಿ। ಯಾವತಾನನ್ದ। ಭಿಕ್ಖು ಸಙ್ಗಣಿಕಾರಾಮೋ ಸಙ್ಗಣಿಕರತೋ ಸಙ್ಗಣಿಕಾರಾಮತಂ ಅನುಯುತ್ತೋ। ಗಣಾರಾಮೋ ಗಣರತೋ ಗಣಸಮ್ಮುದಿತೋ ಗಣಾರಾಮತಂ ಅನುಯುತ್ತೋ। ಸಾಮಾಯಿಕಂ ವಾ ಕನ್ತಂ ಚೇತೋವಿಮುತ್ತಿಂ ಉಪಸಮ್ಪಜ್ಜ ವಿಹರಿಸ್ಸತಿ। ಅಸಾಮಾಯಿಕಂ ವಾ ಅಕುಪ್ಪನ್ತಿ ನೇತಂ ಠಾನಂ ವಿಜ್ಜತಿ। ಯೋ ಚ ಖೋ ಸೋ। ಆನನ್ದ। ಭಿಕ್ಖು ಏಕೋ ಗಣಸ್ಮಾ ವೂಪಕಟ್ಠೋ ವಿಹರತಿ। ತಸ್ಸೇತಂ ಭಿಕ್ಖುನೋ ಪಾಟಿಕಙ್ಖಂ ಸಾಮಾಯಿಕಂ ವಾ ಕನ್ತಂ ಚೇತೋವಿಮುತ್ತಿಂ ಉಪಸಮ್ಪಜ್ಜ ವಿಹರಿಸ್ಸತಿ। ಅಸಾಮಾಯಿಕಂ ವಾ ಅಕುಪ್ಪನ್ತಿ। ಠಾನಮೇತಂ ವಿಜ್ಜತೀತಿ ಅಟ್ಠಾನತಂ ಸಙ್ಗಣಿಕಾರತಸ್ಸ। ಯಂ ಫಸ್ಸಯೇ ಸಾಮಯಿಕಂ ವಿಮುತ್ತಿಂ।>
      text <ಆದಿಚ್ಚಬನ್ಧುಸ್ಸ ವಚೋ ನಿಸಮ್ಮಾತಿ ಆದಿಚ್ಚೋ ವುಚ್ಚತಿ ಸೂರಿಯೋ। ಸೋ ಗೋತಮೋ ಗೋತ್ತೇನ। ಪಚ್ಚೇಕಸಮ್ಬುದ್ಧೋಪಿ ಗೋತಮೋ ಗೋತ್ತೇನ। ಸೋ ಪಚ್ಚೇಕಸಮ್ಬುದ್ಧೋ ಸೂರಿಯಸ್ಸ ಗೋತ್ತಞಾತಕೋ ಗೋತ್ತಬನ್ಧು। ತಸ್ಮಾ ಪಚ್ಚೇಕಸಮ್ಬುದ್ಧೋ ಆದಿಚ್ಚಬನ್ಧು। ಆದಿಚ್ಚಬನ್ಧುಸ್ಸ ವಚೋ ನಿಸಮ್ಮಾತಿ ಆದಿಚ್ಚಬನ್ಧುಸ್ಸ ವಚನಂ ಬ್ಯಪ್ಪಥಂ ದೇಸನಂ ಅನುಸಾಸನಂ ಅನುಸಿಟ್ಠಂ ಸುತ್ವಾ ಸುಣಿತ್ವಾ ಉಗ್ಗಹೇತ್ವಾ ಉಪಧಾರಯಿತ್ವಾ ಉಪಲಕ್ಖಯಿತ್ವಾತಿ ಆದಿಚ್ಚಬನ್ಧುಸ್ಸ ವಚೋ ನಿಸಮ್ಮ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      stand <ದುತಿಯೋ ವಗ್ಗೋ।>
    text <ತತಿಯವಗ್ಗೋ>
      text <೧೪೧>
        text <ದಿಟ್ಠೀವಿಸೂಕಾನಿ ಉಪಾತಿವತ್ತೋ। ಪತ್ತೋ ನಿಯಾಮಂ ಪಟಿಲದ್ಧಮಗ್ಗೋ।>
        text <ಉಪ್ಪನ್ನಞಾಣೋಮ್ಹಿ ಅನಞ್ಞನೇಯ್ಯೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ದಿಟ್ಠೀವಿಸೂಕಾನಿ ಉಪಾತಿವತ್ತೋ। ಪತ್ತೋ ನಿಯಾಮಂ ಪಟಿಲದ್ಧಮಗ್ಗೋ।>
        text <ಉಪ್ಪನ್ನಞಾಣೋಮ್ಹಿ ಅನಞ್ಞನೇಯ್ಯೋ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ದಿಟ್ಠಿವಿಸೂಕಾನಿ ಉಪಾತಿವತ್ತೋತಿ ದಿಟ್ಠಿವಿಸೂಕಾನಿ ವುಚ್ಚನ್ತಿ ವೀಸತಿವತ್ಥುಕಾ ಸಕ್ಕಾಯದಿಟ್ಠೀ। ಇಧ ಅಸ್ಸುತವಾ ಪುಥುಜ್ಜನೋ ಅರಿಯಾನಂ ಅದಸ್ಸಾವೀ ಅರಿಯಧಮ್ಮಸ್ಸ ಅಕೋವಿದೋ ಅರಿಯಧಮ್ಮೇ ಅವಿನೀತೋ ಸಪ್ಪುರಿಸಾನಂ ಅದಸ್ಸಾವೀ ಸಪ್ಪುರಿಸಧಮ್ಮಸ್ಸ ಅಕೋವಿದೋ ಸಪ್ಪುರಿಸಧಮ್ಮೇ ಅವಿನೀತೋ ರೂಪಂ ಅತ್ತತೋ ಸಮನುಪಸ್ಸತಿ ರೂಪವನ್ತಂ ವಾ ಅತ್ತಾನಂ ಅತ್ತನಿ ವಾ ರೂಪಂ ರೂಪಸ್ಮಿಂ ವಾ ಅತ್ತಾನಂ। ವೇದನಂ…ಪೇ॰… ಸಞ್ಞಂ… ಸಙ್ಖಾರೇ… ವಿಞ್ಞಾಣಂ ಅತ್ತತೋ ಸಮನುಪಸ್ಸತಿ ವಿಞ್ಞಾಣವನ್ತಂ ವಾ ಅತ್ತಾನಂ ಅತ್ತನಿ ವಾ ವಿಞ್ಞಾಣಂ ವಿಞ್ಞಾಣಸ್ಮಿಂ ವಾ ಅತ್ತಾನಂ। ಯಾ ಏವರೂಪಾ ದಿಟ್ಠಿ ದಿಟ್ಠಿಗತಂ ದಿಟ್ಠಿಗಹನಂ ದಿಟ್ಠಿಕನ್ತಾರೋ ದಿಟ್ಠಿವಿಸೂಕಾಯಿಕಂ ದಿಟ್ಠಿವಿಪ್ಫನ್ದಿತಂ ದಿಟ್ಠಿಸಂಯೋಜನಂ ಗಾಹೋ ಪಟಿಗ್ಗಾಹೋ ಅಭಿನಿವೇಸೋ ಪರಾಮಾಸೋ ಕುಮ್ಮಗ್ಗೋ ಮಿಚ್ಛಾಪಥೋ ಮಿಚ್ಛತ್ತಂ ತಿತ್ಥಾಯತನಂ ವಿಪರಿಯೇಸಗ್ಗಾಹೋ ವಿಪರೀತಗ್ಗಾಹೋ ವಿಪಲ್ಲಾಸಗ್ಗಾಹೋ ಮಿಚ್ಛಾಗಾಹೋ। ಅಯಾಥಾವಕಸ್ಮಿಂ ಯಾಥಾವಕನ್ತಿ ಗಾಹೋ। ಯಾವತಾ ದ್ವಾಸಟ್ಠಿ ದಿಟ್ಠಿಗತಾನಿ ಇಮಾನಿ ದಿಟ್ಠಿವಿಸೂಕಾನಿ। ದಿಟ್ಠಿವಿಸೂಕಾನಿ ಉಪಾತಿವತ್ತೋತಿ ದಿಟ್ಠಿವಿಸೂಕಾನಿ ಉಪಾತಿವತ್ತೋ ಅತಿಕ್ಕನ್ತೋ ಸಮತಿಕ್ಕನ್ತೋ ವೀತಿವತ್ತೋತಿ ದಿಟ್ಠೀವಿಸೂಕಾನಿ ಉಪಾತಿವತ್ತೋ।>
      text <ಪತ್ತೋ ನಿಯಾಮಂ ಪಟಿಲದ್ಧಮಗ್ಗೋತಿ ನಿಯಾಮಾ ವುಚ್ಚನ್ತಿ ಚತ್ತಾರೋ ಮಗ್ಗಾ। ಅರಿಯೋ ಅಟ್ಠಙ್ಗಿಕೋ ಮಗ್ಗೋ। ಸೇಯ್ಯಥಿದಂ ಸಮ್ಮಾದಿಟ್ಠಿ ಸಮ್ಮಾಸಙ್ಕಪ್ಪೋ ಸಮ್ಮಾವಾಚಾ ಸಮ್ಮಾಕಮ್ಮನ್ತೋ ಸಮ್ಮಾಆಜೀವೋ ಸಮ್ಮಾವಾಯಾಮೋ ಸಮ್ಮಾಸತಿ ಸಮ್ಮಾಸಮಾಧಿ। ಚತೂಹಿ ಅರಿಯಮಗ್ಗೇಹಿ ಸಮನ್ನಾಗತೋ ನಿಯಾಮಂ ಪತ್ತೋ ಸಮ್ಪತ್ತೋ ಅಧಿಗತೋ ಫಸ್ಸಿತೋ ಸಚ್ಛಿಕತೋತಿ ಪತ್ತೋ ನಿಯಾಮಂ। ಪಟಿಲದ್ಧಮಗ್ಗೋತಿ ಲದ್ಧಮಗ್ಗೋ ಪಟಿಲದ್ಧಮಗ್ಗೋ ಅಧಿಗತಮಗ್ಗೋ ಫಸ್ಸಿತಮಗ್ಗೋ ಸಚ್ಛಿಕತಮಗ್ಗೋತಿ ಪತ್ತೋ ನಿಯಾಮಂ ಪಟಿಲದ್ಧಮಗ್ಗೋ।>
      text <ಉಪ್ಪನ್ನಞಾಣೋಮ್ಹಿ ಅನಞ್ಞನೇಯ್ಯೋತಿ ತಸ್ಸ ಪಚ್ಚೇಕಸಮ್ಬುದ್ಧಸ್ಸ ಞಾಣಂ ಉಪ್ಪನ್ನಂ ಸಮುಪ್ಪನ್ನಂ ನಿಬ್ಬತ್ತಂ ಅಭಿನಿಬ್ಬತ್ತಂ ಪಾತುಭೂತಂ। ಸಬ್ಬೇ ಸಙ್ಖಾರಾ ಅನಿಚ್ಚಾತಿ ಞಾಣಂ ಉಪ್ಪನ್ನಂ ಸಮುಪ್ಪನ್ನಂ ನಿಬ್ಬತ್ತಂ ಅಭಿನಿಬ್ಬತ್ತಂ ಪಾತುಭೂತಂ। ಸಬ್ಬೇ ಸಙ್ಖಾರಾ ದುಕ್ಖಾತಿ…ಪೇ॰… ಸಬ್ಬೇ ಧಮ್ಮಾ ಅನತ್ತಾತಿ… ಯಂ ಕಿಞ್ಚಿ ಸಮುದಯಧಮ್ಮಂ ಸಬ್ಬಂ ತಂ ನಿರೋಧಧಮ್ಮನ್ತಿ ಞಾಣಂ ಉಪ್ಪನ್ನಂ ಸಮುಪ್ಪನ್ನಂ ನಿಬ್ಬತ್ತಂ ಅಭಿನಿಬ್ಬತ್ತಂ ಪಾತುಭೂತನ್ತಿ ಉಪ್ಪನ್ನಞಾಣೋಮ್ಹಿ। ಅನಞ್ಞನೇಯ್ಯೋತಿ ಸೋ ಪಚ್ಚೇಕಸಮ್ಬುದ್ಧೋ ನ ಪರನೇಯ್ಯೋ>
      text <ನ ಪರಪ್ಪತ್ತಿಯೋ ನ ಪರಪ್ಪಚ್ಚಯೋ ನ ಪರಪಟಿಬದ್ಧಗೂ। ಯಥಾಭೂತಂ ಜಾನಾತಿ ಪಸ್ಸತಿ ಅಸಮ್ಮೂಳ್ಹೋ ಸಮ್ಪಜಾನೋ ಪಟಿಸ್ಸತೋ। ಸಬ್ಬೇ ಸಙ್ಖಾರಾ ಅನಿಚ್ಚಾತಿ ನ ಪರನೇಯ್ಯೋ ನ ಪರಪ್ಪತ್ತಿಯೋ ನ ಪರಪ್ಪಚ್ಚಯೋ ನ ಪರಪಟಿಬದ್ಧಗೂ। ಯಥಾಭೂತಂ ಜಾನಾತಿ ಪಸ್ಸತಿ ಅಸಮ್ಮೂಳ್ಹೋ ಸಮ್ಪಜಾನೋ ಪಟಿಸ್ಸತೋ। ಸಬ್ಬೇ ಸಙ್ಖಾರಾ ದುಕ್ಖಾತಿ…ಪೇ॰… ಸಬ್ಬೇ ಧಮ್ಮಾ ಅನತ್ತಾತಿ…ಪೇ॰… ಯಂ ಕಿಞ್ಚಿ ಸಮುದಯಧಮ್ಮಂ ಸಬ್ಬಂ ತಂ ನಿರೋಧಧಮ್ಮನ್ತಿ ನ ಪರನೇಯ್ಯೋ ನ ಪರಪ್ಪತ್ತಿಯೋ ನ ಪರಪ್ಪಚ್ಚಯೋ ನ ಪರಪಟಿಬದ್ಧಗೂ। ಯಥಾಭೂತಂ ಜಾನಾತಿ ಪಸ್ಸತಿ ಅಸಮ್ಮೂಳ್ಹೋ ಸಮ್ಪಜಾನೋ ಪಟಿಸ್ಸತೋತಿ ಉಪ್ಪನ್ನಞಾಣೋಮ್ಹಿ ಅನಞ್ಞನೇಯ್ಯೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೪೨>
        text <ನಿಲ್ಲೋಲುಪೋ ನಿಕ್ಕುಹೋ ನಿಪ್ಪಿಪಾಸೋ। ನಿಮ್ಮಕ್ಖೋ ನಿದ್ಧನ್ತಕಸಾವಮೋಹೋ।>
        text <ನಿರಾಸಸೋ ಸಬ್ಬಲೋಕೇ ಭವಿತ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ನಿಲ್ಲೋಲುಪೋ ನಿಕ್ಕುಹೋ ನಿಪ್ಪಿಪಾಸೋ। ನಿಮ್ಮಕ್ಖೋ ನಿದ್ಧನ್ತಕಸಾವಮೋಹೋ।>
        text <ನಿರಾಸಸೋ ಸಬ್ಬಲೋಕೇ ಭವಿತ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ನಿಲ್ಲೋಲುಪೋ ನಿಕ್ಕುಹೋ ನಿಪ್ಪಿಪಾಸೋತಿ ಲೋಲುಪ್ಪಂ ವುಚ್ಚತಿ ತಣ್ಹಾ। ಯೋ ರಾಗೋ ಸಾರಾಗೋ…ಪೇ॰… ಅಭಿಜ್ಝಾ ಲೋಭೋ ಅಕುಸಲಮೂಲಂ। ಸಾ ಲೋಲುಪ್ಪಾ ತಣ್ಹಾ ತಸ್ಸ ಪಚ್ಚೇಕಸಮ್ಬುದ್ಧಸ್ಸ ಪಹೀನಾ ಉಚ್ಛಿನ್ನಮೂಲಾ ತಾಲಾವತ್ಥುಕತಾ ಅನಭಾವಂಕತಾ ಆಯತಿಂ ಅನುಪ್ಪಾದಧಮ್ಮಾ। ತಸ್ಮಾ ಪಚ್ಚೇಕಸಮ್ಬುದ್ಧೋ ನಿಲ್ಲೋಲುಪೋ।>
      text <ನಿಕ್ಕುಹೋತಿ ತೀಣಿ ಕುಹನವತ್ಥೂನಿ ಪಚ್ಚಯಪಟಿಸೇವನಸಙ್ಖಾತಂ ಕುಹನವತ್ಥು। ಇರಿಯಾಪಥಸಙ್ಖಾತಂ ಕುಹನವತ್ಥು। ಸಾಮನ್ತಜಪ್ಪನಸಙ್ಖಾತಂ ಕುಹನವತ್ಥು।>
      text <ಕತಮಂ ಪಚ್ಚಯಪಟಿಸೇವನಸಙ್ಖಾತಂ ಕುಹನವತ್ಥು॥ ಇಧ ಗಹಪತಿಕಾ ಭಿಕ್ಖುಂ ನಿಮನ್ತೇನ್ತಿ ಚೀವರಪಿಣ್ಡಪಾತಸೇನಾಸನಗಿಲಾನಪಚ್ಚಯಭೇಸಜ್ಜಪರಿಕ್ಖಾರೇಹಿ। ಸೋ ಪಾಪಿಚ್ಛೋ ಇಚ್ಛಾಪಕತೋ ಅತ್ಥಿಕೋ ಚೀವರಪಿಣ್ಡಪಾತಸೇನಾಸನಗಿಲಾನಪಚ್ಚಯಭೇಸಜ್ಜಪರಿಕ್ಖಾರಾನಂ ಭಿಯ್ಯೋಕಮ್ಯತಂ ಉಪಾದಾಯ ಚೀವರಂ ಪಚ್ಚಕ್ಖಾತಿ। ಪಿಣ್ಡಪಾತಂ ಪಚ್ಚಕ್ಖಾತಿ। ಸೇನಾಸನಂ ಪಚ್ಚಕ್ಖಾತಿ। ಗಿಲಾನಪಚ್ಚಯಭೇಸಜ್ಜಪರಿಕ್ಖಾರಂ ಪಚ್ಚಕ್ಖಾತಿ। ಸೋ ಏವಮಾಹ ಕಿಂ ಸಮಣಸ್ಸ ಮಹಗ್ಘೇನ ಚೀವರೇನ॥ ಏತಂ ಸಾರುಪ್ಪಂ ಯಂ ಸಮಣೋ ಸುಸಾನಾ ವಾ ಸಙ್ಕಾರಕೂಟಾ ವಾ ಪಾಪಣಿಕಾ ವಾ ನನ್ತಕಾನಿ ಉಚ್ಚಿನಿತ್ವಾ ಸಙ್ಘಾಟಿಕಂ ಕರಿತ್ವಾ ಧಾರೇಯ್ಯ। ಕಿಂ ಸಮಣಸ್ಸ ಮಹಗ್ಘೇನ ಪಿಣ್ಡಪಾತೇನ॥ ಏತಂ ಸಾರುಪ್ಪಂ ಯಂ ಸಮಣೋ ಉಞ್ಛಾಚರಿಯಾಯ ಪಿಣ್ಡಿಯಾಲೋಪೇನ ಜೀವಿಕಂ ಕಪ್ಪೇಯ್ಯ। ಕಿಂ ಸಮಣಸ್ಸ ಮಹಗ್ಘೇನ ಸೇನಾಸನೇನ॥ ಏತಂ ಸಾರುಪ್ಪಂ ಯಂ ಸಮಣೋ ರುಕ್ಖಮೂಲಿಕೋ ವಾ ಅಸ್ಸ ಸೋಸಾನಿಕೋ ವಾ ಅಬ್ಭೋಕಾಸಿಕೋ ವಾ। ಕಿಂ ಸಮಣಸ್ಸ ಮಹಗ್ಘೇನ ಗಿಲಾನಪಚ್ಚಯಭೇಸಜ್ಜಪರಿಕ್ಖಾರೇನ॥ ಏತಂ ಸಾರುಪ್ಪಂ ಯಂ ಸಮಣೋ ಪೂತಿಮುತ್ತೇನ ವಾ ಹರಿತಕೀಖಣ್ಡೇನ ವಾ ಓಸಧಂ ಕರೇಯ್ಯಾತಿ। ತದುಪಾದಾಯ ಲೂಖಂ ಚೀವರಂ ಧಾರೇತಿ ಲೂಖಂ ಪಿಣ್ಡಪಾತಂ ಪರಿಭುಞ್ಜತಿ ಲೂಖಂ ಸೇನಾಸನಂ ಪಟಿಸೇವತಿ ಲೂಖಂ ಗಿಲಾನಪಚ್ಚಯಭೇಸಜ್ಜಪರಿಕ್ಖಾರಂ ಪಟಿಸೇವತಿ। ತಮೇನಂ ಗಹಪತಿಕಾ ಏವಂ ಜಾನನ್ತಿ ಅಯಂ ಸಮಣೋ ಅಪ್ಪಿಚ್ಛೋ ಸನ್ತುಟ್ಠೋ ಪವಿವಿತ್ತೋ ಅಸಂಸಟ್ಠೋ ಆರದ್ಧವೀರಿಯೋ ಧುತವಾದೋತಿ। ಭಿಯ್ಯೋ ಭಿಯ್ಯೋ ನಿಮನ್ತೇನ್ತಿ ಚೀವರಪಿಣ್ಡಪಾತಸೇನಾಸನಗಿಲಾನಪಚ್ಚಯಭೇಸಜ್ಜಪರಿಕ್ಖಾರೇಹಿ। ಸೋ ಏವಮಾಹ ತಿಣ್ಣಂ ಸಮ್ಮುಖೀಭಾವಾ ಸದ್ಧೋ ಕುಲಪುತ್ತೋ ಬಹುಂ ಪುಞ್ಞಂ ಪಸವತಿ। ಸದ್ಧಾಯ ಸಮ್ಮುಖೀಭಾವಾ ಸದ್ಧೋ ಕುಲಪುತ್ತೋ ಬಹುಂ ಪುಞ್ಞಂ ಪಸವತಿ। ದೇಯ್ಯಧಮ್ಮಸ್ಸ ಸಮ್ಮುಖೀಭಾವಾ ಸದ್ಧೋ ಕುಲಪುತ್ತೋ ಬಹುಂ ಪುಞ್ಞಂ ಪಸವತಿ। ದಕ್ಖಿಣೇಯ್ಯಾನಂ ಸಮ್ಮುಖೀಭಾವಾ ಸದ್ಧೋ ಕುಲಪುತ್ತೋ ಬಹುಂ ಪುಞ್ಞಂ ಪಸವತಿ। ತುಮ್ಹಾಕಞ್ಚೇವಾಯಂ ಸದ್ಧಾ ಅತ್ಥಿ। ದೇಯ್ಯಧಮ್ಮೋ ಚ ಸಂವಿಜ್ಜತಿ। ಅಹಞ್ಚ ಪಟಿಗ್ಗಾಹಕೋ। ಸಚೇಹಂ ನ ಪಟಿಗ್ಗಹೇಸ್ಸಾಮಿ। ಏವಂ ತುಮ್ಹೇ ಪುಞ್ಞೇನ ಪರಿಬಾಹಿರಾ ಭವಿಸ್ಸಥ। ನ ಮಯ್ಹಂ ಇಮಿನಾ ಅತ್ಥೋ। ಅಪಿ ಚ। ತುಮ್ಹಾಕಂಯೇವ ಅನುಕಮ್ಪಾಯ ಪಟಿಗ್ಗಣ್ಹಾಮೀತಿ। ತದುಪಾದಾಯ ಬಹುಮ್ಪಿ ಚೀವರಂ ಪಟಿಗ್ಗಣ್ಹಾತಿ। ಬಹುಮ್ಪಿ ಪಿಣ್ಡಪಾತಂ ಪಟಿಗ್ಗಣ್ಹಾತಿ। ಬಹುಮ್ಪಿ ಸೇನಾಸನಂ ಪಟಿಗ್ಗಣ್ಹಾತಿ। ಬಹುಮ್ಪಿ ಗಿಲಾನಪಚ್ಚಯಭೇಸಜ್ಜಪರಿಕ್ಖಾರಂ ಪಟಿಗ್ಗಣ್ಹಾತಿ। ಯಾ ಏವರೂಪಾ ಭಾಕುಟಿಕಾ ಭಾಕುಟಿಯಂ ಕುಹನಾ ಕುಹಾಯನಾ ಕುಹಿತತ್ತಂ ಇದಂ ಪಚ್ಚಯಪಟಿಸೇವನಸಙ್ಖಾತಂ ಕುಹನವತ್ಥು।>
      text <ಕತಮಂ ಇರಿಯಾಪಥಸಙ್ಖಾತಂ ಕುಹನವತ್ಥು॥ ಇಧೇಕಚ್ಚೋ ಪಾಪಿಚ್ಛೋ ಇಚ್ಛಾಪಕತೋ ಸಮ್ಭಾವನಾಧಿಪ್ಪಾಯೋ ಏವಂ ಮಂ ಜನೋ ಸಮ್ಭಾವೇಸ್ಸತೀತಿ ಗಮನಂ ಸಣ್ಠಪೇತಿ ಠಾನಂ ಸಣ್ಠಪೇತಿ ನಿಸಜ್ಜಂ ಸಣ್ಠಪೇತಿ ಸಯನಂ ಸಣ್ಠಪೇತಿ। ಪಣಿಧಾಯ ಗಚ್ಛತಿ ಪಣಿಧಾಯ ತಿಟ್ಠತಿ ಪಣಿಧಾಯ ನಿಸೀದತಿ ಪಣಿಧಾಯ ಸೇಯ್ಯಂ ಕಪ್ಪೇತಿ ಸಮಾಹಿತೋ ವಿಯ ಗಚ್ಛತಿ ಸಮಾಹಿತೋ ವಿಯ ತಿಟ್ಠತಿ ಸಮಾಹಿತೋ ವಿಯ ನಿಸೀದತಿ ಸಮಾಹಿತೋ ವಿಯ ಸೇಯ್ಯಂ ಕಪ್ಪೇತಿ। ಆಪಾಥಕಜ್ಝಾಯೀವ ಹೋತಿ। ಯಾ ಏವರೂಪಾ ಇರಿಯಾಪಥಸ್ಸ ಆಠಪನಾ ಠಪನಾ ಸಣ್ಠಪನಾ ಭಾಕುಟಿಕಾ ಭಾಕುಟಿಯಂ ಕುಹನಾ ಕುಹಾಯನಾ ಕುಹಿತತ್ತಂ ಇದಂ ಇರಿಯಾಪಥಸಙ್ಖಾತಂ ಕುಹನವತ್ಥು।>
      text <ಕತಮಂ ಸಾಮನ್ತಜಪ್ಪನಸಙ್ಖಾತಂ ಕುಹನವತ್ಥು॥ ಇಧೇಕಚ್ಚೋ ಪಾಪಿಚ್ಛೋ ಇಚ್ಛಾಪಕತೋ ಸಮ್ಭಾವನಾಧಿಪ್ಪಾಯೋ ಏವಂ ಮಂ ಜನೋ ಸಮ್ಭಾವೇಸ್ಸತೀತಿ ಅರಿಯಧಮ್ಮೇ ಸನ್ನಿಸ್ಸಿತವಾಚಂ ಭಾಸತಿ। ಯೋ ಏವರೂಪಂ ಚೀವರಂ ಧಾರೇತಿ ಸೋ ಸಮಣೋ ಮಹೇಸಕ್ಖೋತಿ ಭಣತಿ। ಯೋ ಏವರೂಪಂ ಪತ್ತಂ ಧಾರೇತಿ…ಪೇ॰… ಲೋಹಥಾಲಕಂ ಧಾರೇತಿ… ಧಮ್ಮಕರಣಂ ಧಾರೇತಿ… ಪರಿಸ್ಸಾವನಂ ಧಾರೇತಿ… ಕುಞ್ಚಿಕಂ ಧಾರೇತಿ… ಉಪಾಹನಂ ಧಾರೇತಿ… ಕಾಯಬನ್ಧನಂ ಧಾರೇತಿ… ಆಯೋಗಂ ಧಾರೇತಿ ಸೋ ಸಮಣೋ ಮಹೇಸಕ್ಖೋತಿ ಭಣತಿ। ಯಸ್ಸ ಏವರೂಪಾ ಉಪಜ್ಝಾಯೋ ಸೋ ಸಮಣೋ ಮಹೇಸಕ್ಖೋತಿ ಭಣತಿ। ಯಸ್ಸ ಏವರೂಪೋ ಆಚರಿಯೋ …ಪೇ॰… ಏವರೂಪಾ ಸಮಾನುಪಜ್ಝಾಯಕಾ… ಸಮಾನಾಚರಿಯಕಾ… ಮಿತ್ತಾ… ಸನ್ದಿಟ್ಠಾ… ಸಮ್ಭತ್ತಾ… ಸಹಾಯಾ ಸೋ ಸಮಣೋ ಮಹೇಸಕ್ಖೋತಿ ಭಣತಿ। ಯೋ ಏವರೂಪೇ ವಿಹಾರೇ ವಸತಿ… ಅಡ್ಢಯೋಗೇ ವಸತಿ… ಪಾಸಾದೇ ವಸತಿ… ಹಮ್ಮಿಯೇ ವಸತಿ… ಗುಹಾಯಂ ವಸತಿ… ಲೇಣೇ ವಸತಿ… ಕುಟಿಯಂ ವಸತಿ… ಕೂಟಾಗಾರೇ ವಸತಿ… ಅಟ್ಟೇ ವಸತಿ… ಮಾಳೇ ವಸತಿ… ಉದ್ದಣ್ಡೇ ವಸತಿ… ಉಪಟ್ಠಾನಸಾಲಾಯಂ ವಸತಿ… ಮಣ್ಡಪೇ ವಸತಿ… ರುಕ್ಖಮೂಲೇ ವಸತಿ ಸೋ ಸಮಣೋ ಮಹೇಸಕ್ಖೋತಿ ಭಣತಿ।>
      text <ಅಥ ವಾ। ಕೋರಜಿಕಕೋರಜಿಕೋ ಭಾಕುಟಿಕಭಾಕುಟಿಕೋ ಕುಹಕಕುಹಕೋ ಲಪಕಲಪಕೋ ಮುಖಸಮ್ಭಾವಿಕೋ ಅಯಂ ಸಮಣೋ ಇಮಾಸಂ ಏವರೂಪಾನಂ ಸನ್ತಾನಂ ವಿಹಾರಸಮಾಪತ್ತೀನಂ ಲಾಭೀತಿ ತಾದಿಸಂ ಗಮ್ಭೀರಂ ಗೂಳ್ಹಂ ನಿಪುಣಂ ಪಟಿಚ್ಛನ್ನಂ ಲೋಕುತ್ತರಂ ಸುಞ್ಞತಾಪಟಿಸಞ್ಞುತ್ತಂ ಕಥಂ ಕಥೇತಿ। ಯಾ ಏವರೂಪಾ ಭಾಕುಟಿಕಾ ಭಾಕುಟಿಯಂ ಕುಹನಾ ಕುಹಾಯನಾ ಕುಹಿತತ್ತಂ। ಇದಂ ಸಾಮನ್ತಜಪ್ಪನಸಙ್ಖಾತಂ ಕುಹನವತ್ಥು। ತಸ್ಸ ಪಚ್ಚೇಕಸಮ್ಬುದ್ಧಸ್ಸ ಇಮಾನಿ ತೀಣಿ ಕುಹನವತ್ಥೂನಿ ಪಹೀನಾನಿ ಸಮುಚ್ಛಿನ್ನಾನಿ ವೂಪಸನ್ತಾನಿ ಪಟಿಪ್ಪಸ್ಸದ್ಧಾನಿ ಅಭಬ್ಬುಪ್ಪತ್ತಿಕಾನಿ ಞಾಣಗ್ಗಿನಾ ದಡ್ಢಾನಿ। ತಸ್ಮಾ ಸೋ ಪಚ್ಚೇಕಸಮ್ಬುದ್ಧೋ ನಿಕ್ಕುಹೋ।>
      text <ನಿಪ್ಪಿಪಾಸೋತಿ ಪಿಪಾಸಾ ವುಚ್ಚತಿ ತಣ್ಹಾ। ಯೋ ರಾಗೋ ಸಾರಾಗೋ…ಪೇ॰… ಅಭಿಜ್ಝಾ ಲೋಭೋ ಅಕುಸಲಮೂಲಂ। ಸಾ ಪಿಪಾಸಾ ತಣ್ಹಾ ತಸ್ಸ ಪಚ್ಚೇಕಸಮ್ಬುದ್ಧಸ್ಸ ಪಹೀನಾ ಉಚ್ಛಿನ್ನಮೂಲಾ ತಾಲಾವತ್ಥುಕತಾ ಅನಭಾವಂಕತಾ ಆಯತಿಂ ಅನುಪ್ಪಾದಧಮ್ಮಾ। ತಸ್ಮಾ ಪಚ್ಚೇಕಸಮ್ಬುದ್ಧೋ ನಿಪ್ಪಿಪಾಸೋತಿ ನಿಲ್ಲೋಲುಪೋ ನಿಕ್ಕುಹೋ ನಿಪ್ಪಿಪಾಸೋ।>
      text <ನಿಮ್ಮಕ್ಖೋ ನಿದ್ಧನ್ತಕಸಾವಮೋಹೋತಿ। ಮಕ್ಖೋತಿ ಯೋ ಮಕ್ಖೋ ಮಕ್ಖಾಯನಾ ಮಕ್ಖಾಯಿತತ್ತಂ ನಿಟ್ಠುರಿಯಂ ನಿಟ್ಠುರಿಯಕಮ್ಮಂ। ಕಸಾವೋತಿ ರಾಗೋ ಕಸಾವೋ। ದೋಸೋ ಕಸಾವೋ। ಮೋಹೋ ಕಸಾವೋ। ಕೋಧೋ…ಪೇ॰… ಉಪನಾಹೋ… ಮಕ್ಖೋ… ಪಳಾಸೋ… ಸಬ್ಬಾಕುಸಲಾಭಿಸಙ್ಖಾರಾ ಕಸಾವಾ। ಮೋಹೋತಿ ದುಕ್ಖೇ ಅಞ್ಞಾಣಂ। ದುಕ್ಖಸಮುದಯೇ ಅಞ್ಞಾಣಂ। ದುಕ್ಖನಿರೋಧೇ ಅಞ್ಞಾಣಂ। ದುಕ್ಖನಿರೋಧಗಾಮಿನಿಯಾ ಪಟಿಪದಾಯ ಅಞ್ಞಾಣಂ। ಪುಬ್ಬನ್ತೇ ಅಞ್ಞಾಣಂ। ಅಪರನ್ತೇ ಅಞ್ಞಾಣಂ। ಪುಬ್ಬನ್ತಾಪರನ್ತೇ ಅಞ್ಞಾಣಂ। ಇದಪ್ಪಚ್ಚಯತಾಪಟಿಚ್ಚಸಮುಪ್ಪನ್ನೇಸು ಧಮ್ಮೇಸು ಅಞ್ಞಾಣಂ। ಯಂ ಏವರೂಪಂ ಅಞ್ಞಾಣಂ ಅದಸ್ಸನಂ ಅನಭಿಸಮಯೋ ಅನನುಬೋಧೋ ಅಪ್ಪಟಿವೇಧೋ ಅಸಂಗಾಹನಾ ಅಪರಿಯೋಗಾಹನಾ ಅಸಮಪೇಕ್ಖನಾ ಅಪಚ್ಚವೇಕ್ಖಣಾ ಅಪಚ್ಚಕ್ಖಕಮ್ಮಂ ದುಮ್ಮೇಜ್ಝಂ ಬಾಲ್ಯಂ ಅಸಮ್ಪಜಞ್ಞಂ ಮೋಹೋ ಪಮೋಹೋ ಸಮ್ಮೋಹೋ ಅವಿಜ್ಜಾ ಅವಿಜ್ಜೋಘೋ ಅವಿಜ್ಜಾಯೋಗೋ ಅವಿಜ್ಜಾನುಸಯೋ ಅವಿಜ್ಜಾಪರಿಯುಟ್ಠಾನಂ ಅವಿಜ್ಜಾಲಙ್ಗೀ ಮೋಹೋ ಅಕುಸಲಮೂಲಂ। ತಸ್ಸ ಪಚ್ಚೇಕಸಮ್ಬುದ್ಧಸ್ಸ ಮಕ್ಖೋ ಚ ಕಸಾವೋ ಚ ಮೋಹೋ ಚ ವನ್ತಾ ಸಂವನ್ತಾ ನಿದ್ಧನ್ತಾ ಪಹೀನಾ ಸಮುಚ್ಛಿನ್ನಾ ವೂಪಸನ್ತಾ ಪಟಿಪ್ಪಸ್ಸದ್ಧಾ ಅಭಬ್ಬುಪ್ಪತ್ತಿಕಾ ಞಾಣಗ್ಗಿನಾ ದಡ್ಢಾತಿ। ಸೋ ಪಚ್ಚೇಕಸಮ್ಬುದ್ಧೋ ನಿಮ್ಮಕ್ಖೋ ನಿದ್ಧನ್ತಕಸಾವಮೋಹೋ।>
      text <ನಿರಾಸಸೋ ಸಬ್ಬಲೋಕೇ ಭವಿತ್ವಾತಿ ಆಸಾ ವುಚ್ಚತಿ ತಣ್ಹಾ। ಯೋ ರಾಗೋ ಸಾರಾಗೋ…ಪೇ॰… ಅಭಿಜ್ಝಾ ಲೋಭೋ ಅಕುಸಲಮೂಲಂ। ಸಬ್ಬಲೋಕೇತಿ ಸಬ್ಬಅಪಾಯಲೋಕೇ ಸಬ್ಬಮನುಸ್ಸಲೋಕೇ ಸಬ್ಬದೇವಲೋಕೇ ಸಬ್ಬಖನ್ಧಲೋಕೇ ಸಬ್ಬಧಾತುಲೋಕೇ ಸಬ್ಬಆಯತನಲೋಕೇ। ನಿರಾಸಸೋ ಸಬ್ಬಲೋಕೇ ಭವಿತ್ವಾತಿ ಸಬ್ಬಲೋಕೇ ನಿರಾಸಸೋ ಭವಿತ್ವಾ ನಿತ್ತಣ್ಹೋ ಭವಿತ್ವಾ ನಿಪ್ಪಿಪಾಸೋ ಭವಿತ್ವಾತಿ ನಿರಾಸಸೋ ಸಬ್ಬಲೋಕೇ ಭವಿತ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೪೩>
        text <ಪಾಪಂ ಸಹಾಯಂ ಪರಿವಜ್ಜಯೇಥ। ಅನತ್ಥದಸ್ಸಿಂ ವಿಸಮೇ ನಿವಿಟ್ಠಂ।>
        text <ಸಯಂ ನ ಸೇವೇ ಪಸುತಂ ಪಮತ್ತಂ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಪಾಪಂ ಸಹಾಯಂ ಪರಿವಜ್ಜಯೇಥ। ಅನತ್ಥದಸ್ಸಿಂ ವಿಸಮೇ ನಿವಿಟ್ಠಂ।>
        text <ಸಯಂ ನ ಸೇವೇ ಪಸುತಂ ಪಮತ್ತಂ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
      text <ಪಾಪಂ ಸಹಾಯಂ ಪರಿವಜ್ಜಯೇಥಾತಿ। ಪಾಪಸಹಾಯೋ ವುಚ್ಚತಿ ಯೋ ಸೋ ಸಹಾಯೋ ದಸವತ್ಥುಕಾಯ ಮಿಚ್ಛಾದಿಟ್ಠಿಯಾ ಸಮನ್ನಾಗತೋ ನತ್ಥಿ ದಿನ್ನಂ। ನತ್ಥಿ ಯಿಟ್ಠಂ। ನತ್ಥಿ ಹುತಂ। ನತ್ಥಿ ಸುಕತದುಕ್ಕಟಾನಂ ಕಮ್ಮಾನಂ ಫಲಂ ವಿಪಾಕೋ। ನತ್ಥಿ ಅಯಂ ಲೋಕೋ। ನತ್ಥಿ ಪರೋ ಲೋಕೋ। ನತ್ಥಿ ಮಾತಾ। ನತ್ಥಿ ಪಿತಾ। ನತ್ಥಿ ಸತ್ತಾ ಓಪಪಾತಿಕಾ। ನತ್ಥಿ ಲೋಕೇ ಸಮಣಬ್ರಾಹ್ಮಣಾ ಸಮ್ಮಗ್ಗತಾ ಸಮ್ಮಾಪಟಿಪನ್ನಾ ಯೇ ಇಮಞ್ಚ ಲೋಕಂ ಪರಞ್ಚ ಲೋಕಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಪವೇದೇನ್ತೀತಿ। ಅಯಂ ಪಾಪಸಹಾಯೋ। ಪಾಪಂ ಸಹಾಯಂ ಪರಿವಜ್ಜಯೇಥಾತಿ। ಪಾಪಂ ಸಹಾಯಂ ವಜ್ಜೇಯ್ಯ ಪರಿವಜ್ಜೇಯ್ಯಾತಿ ಪಾಪಂ ಸಹಾಯಂ ಪರಿವಜ್ಜಯೇಥ।>
      text <ಅನತ್ಥದಸ್ಸಿಂ ವಿಸಮೇ ನಿವಿಟ್ಠನ್ತಿ ಅನತ್ಥದಸ್ಸೀ ವುಚ್ಚತಿ ಯೋ ಸೋ ಸಹಾಯೋ ದಸವತ್ಥುಕಾಯ ಮಿಚ್ಛಾದಿಟ್ಠಿಯಾ ಸಮನ್ನಾಗತೋ ನತ್ಥಿ ದಿನ್ನಂ। ನತ್ಥಿ ಯಿಟ್ಠಂ…ಪೇ॰… ಯೇ ಇಮಞ್ಚ ಲೋಕಂ ಪರಞ್ಚ ಲೋಕಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಪವೇದೇನ್ತೀತಿ। ವಿಸಮೇ ನಿವಿಟ್ಠನ್ತಿ ವಿಸಮೇ ಕಾಯಕಮ್ಮೇ ನಿವಿಟ್ಠಂ। ವಿಸಮೇ ವಚೀಕಮ್ಮೇ ನಿವಿಟ್ಠಂ। ವಿಸಮೇ ಮನೋಕಮ್ಮೇ ನಿವಿಟ್ಠಂ। ವಿಸಮೇ ಪಾಣಾತಿಪಾತೇ ನಿವಿಟ್ಠಂ। ವಿಸಮೇ ಅದಿನ್ನಾದಾನೇ ನಿವಿಟ್ಠಂ। ವಿಸಮೇ ಕಾಮೇಸುಮಿಚ್ಛಾಚಾರೇ ನಿವಿಟ್ಠಂ। ವಿಸಮೇ ಮುಸಾವಾದೇ ನಿವಿಟ್ಠಂ। ವಿಸಮಾಯ ಪಿಸುಣಾಯ ವಾಚಾಯ ನಿವಿಟ್ಠಂ। ವಿಸಮಾಯ ಫರುಸಾಯ ವಾಚಾಯ ನಿವಿಟ್ಠಂ। ವಿಸಮೇ ಸಮ್ಫಪ್ಪಲಾಪೇ ನಿವಿಟ್ಠಂ। ವಿಸಮಾಯ ಅಭಿಜ್ಝಾಯ ನಿವಿಟ್ಠಂ। ವಿಸಮೇ ಬ್ಯಾಪಾದೇ ನಿವಿಟ್ಠಂ। ವಿಸಮಾಯ ಮಿಚ್ಛಾದಿಟ್ಠಿಯಾ ನಿವಿಟ್ಠಂ। ವಿಸಮೇಸು ಸಙ್ಖಾರೇಸು ನಿವಿಟ್ಠಂ ವಿಸಮೇಸು ಪಞ್ಚಸು ಕಾಮಗುಣೇಸು ನಿವಿಟ್ಠಂ। ವಿಸಮೇಸು ಪಞ್ಚಸು ನೀವರಣೇಸು ನಿವಿಟ್ಠಂ ವಿನಿವಿಟ್ಠಂ ಸತ್ತಂ ಅಲ್ಲೀನಂ ಉಪಗತಂ ಅಜ್ಝೋಸಿತಂ ಅಧಿಮುತ್ತನ್ತಿ ಅನತ್ಥದಸ್ಸಿಂ ವಿಸಮೇ ನಿವಿಟ್ಠಂ।>
      text <ಸಯಂ ನ ಸೇವೇ ಪಸುತಂ ಪಮತ್ತನ್ತಿ। ಪಸುತನ್ತಿ ಯೋಪಿ ಕಾಮೇ ಏಸತಿ ಗವೇಸತಿ ಪರಿಯೇಸತಿ ತಚ್ಚರಿತೋ ತಬ್ಬಹುಲೋ ತಗ್ಗರುಕೋ ತನ್ನಿನೋ ತಪ್ಪೋಣೋ ತಪ್ಪಬ್ಭಾರೋ ತದಧಿಮುತ್ತೋ ತದಧಿಪತೇಯ್ಯೋ। ಸೋಪಿ ಕಾಮಪ್ಪಸುತೋ। ಯೋಪಿ ತಣ್ಹಾವಸೇನ ರೂಪೇ ಪರಿಯೇಸತಿ। ಸದ್ದೇ…ಪೇ॰… ಗನ್ಧೇ… ರಸೇ… ಫೋಟ್ಠಬ್ಬೇ ಪರಿಯೇಸತಿ ತಚ್ಚರಿತೋ ತಬ್ಬಹುಲೋ ತಗ್ಗರುಕೋ ತನ್ನಿನ್ನೋ ತಪ್ಪೋಣೋ ತಪ್ಪಬ್ಭಾರೋ ತದಧಿಮುತ್ತೋ ತದಧಿಪತೇಯ್ಯೋ। ಸೋಪಿ ಕಾಮಪ್ಪಸುತೋ। ಯೋಪಿ ತಣ್ಹಾವಸೇನ ರೂಪೇ ಪಟಿಲಭತಿ। ಸದ್ದೇ…ಪೇ॰… ಗನ್ಧೇ… ರಸೇ… ಫೋಟ್ಠಬ್ಬೇ ಪಟಿಲಭತಿ ತಚ್ಚರಿತೋ ತಬ್ಬಹುಲೋ ತಗ್ಗರುಕೋ ತನ್ನಿನ್ನೋ ತಪ್ಪೋಣೋ ತಪ್ಪಬ್ಭಾರೋ ತದಧಿಮುತ್ತೋ ತದಧಿಪತೇಯ್ಯೋ। ಸೋಪಿ ಕಾಮಪ್ಪಸುತೋ। ಯೋಪಿ ತಣ್ಹಾವಸೇನ ರೂಪೇ ಪರಿಭುಞ್ಜತಿ। ಸದ್ದೇ…ಪೇ॰… ಗನ್ಧೇ… ರಸೇ… ಫೋಟ್ಠಬ್ಬೇ ಪರಿಭುಞ್ಜತಿ ತಚ್ಚರಿತೋ ತಬ್ಬಹುಲೋ ತಗ್ಗರುಕೋ ತನ್ನಿನ್ನೋ ತಪ್ಪೋಣೋ ತಪ್ಪಬ್ಭಾರೋ ತದಧಿಮುತ್ತೋ ತದಧಿಪತೇಯ್ಯೋ। ಸೋಪಿ ಕಾಮಪ್ಪಸುತೋ। ಯಥಾ ಕಲಹಕಾರಕೋ ಕಲಹಪ್ಪಸುತೋ। ಕಮ್ಮಕಾರಕೋ ಕಮ್ಮಪ್ಪಸುತೋ। ಗೋಚರೇ ಚರನ್ತೋ ಗೋಚರಪ್ಪಸುತೋ। ಝಾಯೀ ಝಾನಪ್ಪಸುತೋ। ಏವಮೇವ ಯೋ ಕಾಮೇ ಏಸತಿ ಗವೇಸತಿ ಪರಿಯೇಸತಿ ತಚ್ಚರಿತೋ ತಬ್ಬಹುಲೋ ತಗ್ಗರುಕೋ ತನ್ನಿನ್ನೋ ತಪ್ಪೋಣೋ ತಪ್ಪಬ್ಭಾರೋ ತದಧಿಮುತ್ತೋ ತದಧಿಪತೇಯ್ಯೋ। ಸೋಪಿ ಕಾಮಪ್ಪಸುತೋ। ಯೋಪಿ ತಣ್ಹಾವಸೇನ ರೂಪೇ ಪರಿಯೇಸತಿ…ಪೇ॰… ಯೋಪಿ ತಣ್ಹಾವಸೇನ ರೂಪೇ ಪಟಿಲಭತಿ…ಪೇ॰… ಯೋಪಿ ತಣ್ಹಾವಸೇನ ರೂಪೇ ಪರಿಭುಞ್ಜತಿ। ಸದ್ದೇ…ಪೇ॰… ಗನ್ಧೇ… ರಸೇ… ಫೋಟ್ಠಬ್ಬೇ ಪರಿಭುಞ್ಜತಿ ತಚ್ಚರಿತೋ ತಬ್ಬಹುಲೋ ತಗ್ಗರುಕೋ ತನ್ನಿನ್ನೋ ತಪ್ಪೋಣೋ ತಪ್ಪಬ್ಭಾರೋ ತದಧಿಮುತ್ತೋ ತದಧಿಪತೇಯ್ಯೋ। ಸೋಪಿ ಕಾಮಪ್ಪಸುತೋ। ಪಮತ್ತನ್ತಿ। ಪಮಾದೋ ವತ್ತಬ್ಬೋ ಕಾಯದುಚ್ಚರಿತೇ ವಾ ವಚೀದುಚ್ಚರಿತೇ ವಾ ಮನೋದುಚ್ಚರಿತೇ ವಾ ಪಞ್ಚಸು ಕಾಮಗುಣೇಸು ವಾ ಚಿತ್ತಸ್ಸ ವೋಸಗ್ಗೋ ವೋಸಗ್ಗಾನುಪ್ಪದಾನಂ ಕುಸಲಾನಂ ಧಮ್ಮಾನಂ ಭಾವನಾಯ ಅಸಕ್ಕಚ್ಚಕಿರಿಯತಾ ಅಸಾತಚ್ಚಕಿರಿಯತಾ ಅನಟ್ಠಿತಕಿರಿಯತಾ ಓಲೀನವುತ್ತಿತಾ ನಿಕ್ಖಿತ್ತಚ್ಛನ್ದತಾ ನಿಕ್ಖಿತ್ತಧುರತಾ ಅನಾಸೇವನಾ ಅಭಾವನಾ ಅಬಹುಲೀಕಮ್ಮಂ ಅನಧಿಟ್ಠಾನಂ ಅನನುಯೋಗೋ। ಯೋ ಏವರೂಪೋ ಪಮಾದೋ ಪಮಜ್ಜನಾ ಪಮಜ್ಜಿತತ್ತಂ ಅಯಂ ವುಚ್ಚತಿ ಪಮಾದೋ।>
      text <ಸಯಂ ನ ಸೇವೇ ಪಸುತಂ ಪಮತ್ತನ್ತಿ ಪಸುತಂ ನ ಸೇವೇಯ್ಯ ಪಮತ್ತಞ್ಚ ಸಯಂ ನ ಸೇವೇಯ್ಯ ಸಾಮಂ ನ ಸೇವೇಯ್ಯ ನ ನಿಸೇವೇಯ್ಯ ನ ಸಂಸೇವೇಯ್ಯ ನ ಪರಿಸಂಸೇವೇಯ್ಯ ನ ಆಚರೇಯ್ಯ ನ ಸಮಾಚರೇಯ್ಯ ನ ಸಮಾದಾಯ ವತ್ತೇಯ್ಯಾತಿ ಸಯಂ ನ ಸೇವೇ ಪಸುತಂ ಪಮತ್ತಂ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೪೪>
        text <ಬಹುಸ್ಸುತಂ ಧಮ್ಮಧರಂ ಭಜೇಥ। ಮಿತ್ತಂ ಉಳಾರಂ ಪಟಿಭಾನವನ್ತಂ।>
        text <ಅಞ್ಞಾಯ ಅತ್ಥಾನಿ ವಿನೇಯ್ಯ ಕಙ್ಖಂ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಬಹುಸ್ಸುತಂ ಧಮ್ಮಧರಂ ಭಜೇಥ। ಮಿತ್ತಂ ಉಳಾರಂ ಪಟಿಭಾನವನ್ತಂ।>
        text <ಅಞ್ಞಾಯ ಅತ್ಥಾನಿ ವಿನೇಯ್ಯ ಕಙ್ಖಂ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಬಹುಸ್ಸುತಂ ಧಮ್ಮಧರಂ ಭಜೇಥಾತಿ ಬಹುಸ್ಸುತೋ ಹೋತಿ ಮಿತ್ತೋ ಸುತಧರೋ ಸುತಸನ್ನಿಚಯೋ। ಯೇ ತೇ ಧಮ್ಮಾ ಆದಿಕಲ್ಯಾಣಾ ಮಜ್ಝೇಕಲ್ಯಾಣಾ ಪರಿಯೋಸಾನಕಲ್ಯಾಣಾ ಸಾತ್ಥಂ ಸಬ್ಯಞ್ಜನಂ ಕೇವಲಪರಿಪುಣ್ಣಂ ಪರಿಸುದ್ಧಂ ಬ್ರಹ್ಮಚರಿಯಂ ಅಭಿವದನ್ತಿ। ತಥಾರೂಪಾಸ್ಸ ಧಮ್ಮಾ ಬಹುಸ್ಸುತಾ ಹೋನ್ತಿ ಧಾತಾ ವಚಸಾ ಪರಿಚಿತಾ ಮನಸಾನುಪೇಕ್ಖಿತಾ ದಿಟ್ಠಿಯಾ ಸುಪ್ಪಟಿವಿದ್ಧಾ। ಧಮ್ಮಧರನ್ತಿ ಧಮ್ಮಂ ಧಾರೇನ್ತಂ ಸುತ್ತಂ ಗೇಯ್ಯಂ ವೇಯ್ಯಾಕರಣಂ ಗಾಥಂ ಉದಾನಂ ಇತಿವುತ್ತಕಂ ಜಾತಕಂ ಅಬ್ಭುತಧಮ್ಮಂ ವೇದಲ್ಲಂ। ಬಹುಸ್ಸುತಂ ಧಮ್ಮಧರಂ ಭಜೇಥಾತಿ ಬಹುಸ್ಸುತಞ್ಚ ಧಮ್ಮಧರಞ್ಚ ಮಿತ್ತಂ ಭಜೇಯ್ಯ ಸಂಭಜೇಯ್ಯ ಸೇವೇಯ್ಯ ನಿಸೇವೇಯ್ಯ ಸಂಸೇವೇಯ್ಯ ಪಟಿಸೇವೇಯ್ಯಾತಿ ಬಹುಸ್ಸುತಂ ಧಮ್ಮಧರಂ ಭಜೇಥ।>
      text <ಮಿತ್ತಂ ಉಳಾರಂ ಪಟಿಭಾನವನ್ತನ್ತಿ ಉಳಾರೋ ಹೋತಿ ಮಿತ್ತೋ ಸೀಲೇನ ಸಮಾಧಿನಾ ಪಞ್ಞಾಯ ವಿಮುತ್ತಿಯಾ ವಿಮುತ್ತಿಞಾಣದಸ್ಸೇನ। ಪಟಿಭಾನವನ್ತನ್ತಿ ತಯೋ ಪಟಿಭಾನವನ್ತೋ ಪರಿಯತ್ತಿಪಟಿಭಾನವಾ। ಪರಿಪುಚ್ಛಾಪಟಿಭಾನವಾ। ಅಧಿಗಮಪಟಿಭಾನವಾ। ಕತಮೋ ಪರಿಯತ್ತಿಪಟಿಭಾನವಾ॥ ಇಧೇಕಚ್ಚಸ್ಸ ಬುದ್ಧವಚನಂ ಪರಿಯಾಪುತಂ ಹೋತಿ ಸುತ್ತಂ ಗೇಯ್ಯಂ ವೇಯ್ಯಾಕರಣಂ ಗಾಥಾ ಉದಾನಂ ಇತಿವುತ್ತಕಂ ಜಾತಕಂ ಅಬ್ಭುತಧಮ್ಮಂ ವೇದಲ್ಲಂ। ತಸ್ಸ ಪರಿಯತ್ತಿಂ ನಿಸ್ಸಾಯ ಪಟಿಭಾತಿ ಅಯಂ ಪರಿಯತ್ತಿಪಟಿಭಾನವಾ।>
      text <ಕತಮೋ ಪರಿಪುಚ್ಛಾಪಟಿಭಾನವಾ॥ ಇಧೇಕಚ್ಚೋ ಪರಿಪುಚ್ಛಿತೋಪಿ ಹೋತಿ ಅತ್ಥೇ ಚ ಞಾಯೇ ಚ ಲಕ್ಖಣೇ ಚ ಕಾರಣೇ ಚ ಠಾನಾಟ್ಠಾನೇ ಚ। ತಸ್ಸ ಪರಿಪುಚ್ಛಂ ನಿಸ್ಸಾಯ ಪಟಿಭಾತಿ ಅಯಂ ಪರಿಪುಚ್ಛಾಪಟಿಭಾನವಾ।>
      text <ಕತಮೋ ಅಧಿಗಮಪಟಿಭಾನವಾ॥ ಇಧೇಕಚ್ಚಸ್ಸ ಅಧಿಗತಾ ಹೋನ್ತಿ ಚತ್ತಾರೋ ಸತಿಪಟ್ಠಾನಾ ಚತ್ತಾರೋ ಸಮ್ಮಪ್ಪಧಾನಾ ಚತ್ತಾರೋ ಇದ್ಧಿಪಾದಾ ಪಞ್ಚಿನ್ದ್ರಿಯಾನಿ ಪಞ್ಚ ಬಲಾನಿ ಸತ್ತ ಬೋಜ್ಝಙ್ಗಾ ಅರಿಯೋ ಅಟ್ಠಙ್ಗಿಕೋ ಮಗ್ಗೋ ಚತ್ತಾರೋ ಅರಿಯಮಗ್ಗಾ ಚತ್ತಾರಿ ಸಾಮಞ್ಞಫಲಾನಿ ಚತಸ್ಸೋ ಪಟಿಸಮ್ಭಿದಾಯೋ ಛ ಅಭಿಞ್ಞಾಯೋ। ತಸ್ಸ ಅತ್ಥೋ ಞಾತೋ ಧಮ್ಮೋ ಞಾತೋ ನಿರುತ್ತಿ ಞಾತಾ। ಅತ್ಥೇ ಞಾತೇ ಅತ್ಥೋ ಪಟಿಭಾತಿ। ಧಮ್ಮೇ ಞಾತೇ ಧಮ್ಮೋ ಪಟಿಭಾತಿ। ನಿರುತ್ತಿಯಾ ಞಾತಾಯ ನಿರುತ್ತಿ ಪಟಿಭಾತಿ। ಇಮೇಸು ತೀಸು ಞಾಣಂ ಪಟಿಭಾನಪಟಿಸಮ್ಭಿದಾ। ಸೋ ಪಚ್ಚೇಕಸಮ್ಬುದ್ಧೋ ಇಮಾಯ ಪಟಿಭಾನಪಟಿಸಮ್ಭಿದಾಯ ಉಪೇತೋ ಸಮುಪೇತೋ ಉಪಾಗತೋ ಸಮುಪಾಗತೋ ಉಪಪನ್ನೋ ಸಮುಪಪನ್ನೋ ಸಮನ್ನಾಗತೋ। ತಸ್ಮಾ ಪಚ್ಚೇಕಸಮ್ಬುದ್ಧೋ ಪಟಿಭಾನವಾ। ಯಸ್ಸ ಪರಿಯತ್ತಿ ನತ್ಥಿ ಪರಿಪುಚ್ಛಾ ನತ್ಥಿ ಅಧಿಗಮೋ ನತ್ಥಿ। ಕಿಂ ತಸ್ಸ ಪಟಿಭಾಯಿಸ್ಸತೀತಿ ಮಿತ್ತಂ ಉಳಾರಂ ಪಟಿಭಾನವನ್ತಂ।>
      text <ಅಞ್ಞಾಯ ಅತ್ಥಾನಿ ವಿನೇಯ್ಯ ಕಙ್ಖನ್ತಿ ಅತ್ತತ್ಥಂ ಅಞ್ಞಾಯ ಪರತ್ಥಂ ಅಞ್ಞಾಯ ಉಭಯತ್ಥಂ ಅಞ್ಞಾಯ ದಿಟ್ಠಧಮ್ಮಿಕತ್ಥಂ ಅಞ್ಞಾಯ ಸಮ್ಪರಾಯಿಕತ್ಥಂ ಅಞ್ಞಾಯ ಪರಮತ್ಥಂ ಅಞ್ಞಾಯ ಅಭಿಞ್ಞಾಯ ಜಾನಿತ್ವಾ ತುಲಯಿತ್ವಾ ತೀರಯಿತ್ವಾ ವಿಭಾವಯಿತ್ವಾ ವಿಭೂತಂ ಕತ್ವಾ ಕಙ್ಖಂ ವಿನೇಯ್ಯ ಪಟಿವಿನೇಯ್ಯ ಪಜಹೇಯ್ಯ ವಿನೋದೇಯ್ಯ ಬ್ಯನ್ತೀಕರೇಯ್ಯ ಅನಭಾವಂ ಗಮೇಯ್ಯಾತಿ ಅಞ್ಞಾಯ ಅತ್ಥಾನಿ ವಿನೇಯ್ಯ ಕಙ್ಖಂ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೪೫>
        text <ಖಿಡ್ಡಂ ರತಿಂ ಕಾಮಸುಖಞ್ಚ ಲೋಕೇ। ಅನಲಙ್ಕರಿತ್ವಾ ಅನಪೇಕ್ಖಮಾನೋ।>
        text <ವಿಭೂಸಟ್ಠಾನಾ ವಿರತೋ ಸಚ್ಚವಾದೀ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಖಿಡ್ಡಂ ರತಿಂ ಕಾಮಸುಖಞ್ಚ ಲೋಕೇ। ಅನಲಙ್ಕರಿತ್ವಾ ಅನಪೇಕ್ಖಮಾನೋ।>
        text <ವಿಭೂಸಟ್ಠಾನಾ ವಿರತೋ ಸಚ್ಚವಾದೀ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಖಿಡ್ಡಂ ರತಿಂ ಕಾಮಸುಖಞ್ಚ ಲೋಕೇತಿ। ಖಿಡ್ಡಾತಿ ದ್ವೇ ಖಿಡ್ಡಾ ಕಾಯಿಕಾ ಖಿಡ್ಡಾ ಚ ವಾಚಸಿಕಾ ಖಿಡ್ಡಾ ಚ…ಪೇ॰… ಅಯಂ ಕಾಯಿಕಾ ಖಿಡ್ಡಾ…ಪೇ॰… ಅಯಂ ವಾಚಸಿಕಾ ಖಿಡ್ಡಾ। ರತೀತಿ ಅನುಕ್ಕಣ್ಠಿತಾಧಿವಚನಮೇತಂ ರತೀತಿ। ಕಾಮಸುಖನ್ತಿ ವುತ್ತಞ್ಹೇತಂ ಭಗವತಾ ಪಞ್ಚಿಮೇ। ಭಿಕ್ಖವೇ। ಕಾಮಗುಣಾ। ಕತಮೇ ಪಞ್ಚ॥ ಚಕ್ಖುವಿಞ್ಞೇಯ್ಯಾ ರೂಪಾ ಇಟ್ಠಾ ಕನ್ತಾ ಮನಾಪಾ ಪಿಯರೂಪಾ ಕಾಮೂಪಸಂಹಿತಾ ರಜನೀಯಾ। ಸೋತವಿಞ್ಞೇಯ್ಯಾ ಸದ್ದಾ…ಪೇ॰… ಘಾನವಿಞ್ಞೇಯ್ಯಾ ಗನ್ಧಾ… ಜಿವ್ಹಾವಿಞ್ಞೇಯ್ಯಾ ರಸಾ… ಕಾಯವಿಞ್ಞೇಯ್ಯಾ ಫೋಟ್ಠಬ್ಬಾ ಇಟ್ಠಾ ಕನ್ತಾ ಮನಾಪಾ ಪಿಯರೂಪಾ ಕಾಮೂಪಸಂಹಿತಾ ರಜನೀಯಾ। ಇಮೇ ಖೋ। ಭಿಕ್ಖವೇ। ಪಞ್ಚ ಕಾಮಗುಣಾ। ಯಂ ಖೋ। ಭಿಕ್ಖವೇ। ಇಮೇ ಪಞ್ಚ ಕಾಮಗುಣೇ ಪಟಿಚ್ಚ ಉಪ್ಪಜ್ಜತಿ ಸುಖಂ ಸೋಮನಸ್ಸಂ। ಇದಂ ವುಚ್ಚತಿ ಕಾಮಸುಖಂ। ಲೋಕೇತಿ ಮನುಸ್ಸಲೋಕೇತಿ ಖಿಡ್ಡಂ ರತಿಂ ಕಾಮಸುಖಞ್ಚ ಲೋಕೇ।>
      text <ಅನಲಙ್ಕರಿತ್ವಾ ಅನಪೇಕ್ಖಮಾನೋತಿ ಖಿಡ್ಡಞ್ಚ ರತಿಞ್ಚ ಕಾಮಸುಖಞ್ಚ ಲೋಕೇ ಅನಲಙ್ಕರಿತ್ವಾ ಅನಪೇಕ್ಖೋ ಹುತ್ವಾ ಪಜಹಿತ್ವಾ ವಿನೋದೇತ್ವಾ ಬ್ಯನ್ತೀಕರಿತ್ವಾ ಅನಭಾವಂ ಗಮೇತ್ವಾತಿ ಅನಲಙ್ಕರಿತ್ವಾ ಅನಪೇಕ್ಖಮಾನೋ।>
      text <ವಿಭೂಸಟ್ಠಾನಾ ವಿರತೋ ಸಚ್ಚವಾದೀತಿ। ವಿಭೂಸಾತಿ ದ್ವೇ ವಿಭೂಸಾ ಅತ್ಥಿ ಅಗಾರಿಕವಿಭೂಸಾ ಅತ್ಥಿ ಅನಾಗಾರಿಕವಿಭೂಸಾ। ಕತಮಾ ಅಗಾರಿಕವಿಭೂಸಾ॥ ಕೇಸಾ ಚ ಮಸ್ಸೂ ಚ ಮಾಲಾಗನ್ಧಞ್ಚ ವಿಲೇಪನಞ್ಚ ಆಭರಣಞ್ಚ ಪಿಲನ್ಧನಞ್ಚ ವತ್ಥಞ್ಚ ಪಾರುಪನಞ್ಚ ವೇಠನಞ್ಚ ಉಚ್ಛಾದನಂ ಪರಿಮದ್ದನಂ ನ್ಹಾಪನಂ ಸಮ್ಬಾಹನಂ ಆದಾಸಂ ಅಞ್ಜನಂ ಮಾಲಾಗನ್ಧವಿಲೇಪನಂ ಮುಖಚುಣ್ಣಂ ಮುಖಲೇಪನಂ ಹತ್ಥಬನ್ಧಂ ಸಿಖಾಬನ್ಧಂ ದಣ್ಡಂ ನಾಳಿಕಂ ಖಗ್ಗಂ ಛತ್ತಂ ಚಿತ್ರುಪಾಹನಂ ಉಣ್ಹೀಸಂ ಮಣಿಂ ವಾಳಬೀಜನಿಂ ಓದಾತಾನಿ ವತ್ಥಾನಿ ದೀಘದಸಾನಿ ಇತಿ ವಾ ಅಯಂ ಅಗಾರಿಕವಿಭೂಸಾ।>
      text <ಕತಮಾ ಅನಾಗಾರಿಕವಿಭೂಸಾ॥ ಚೀವರಮಣ್ಡನಾ ಪತ್ತಮಣ್ಡನಾ ಸೇನಾಸನಮಣ್ಡನಾ ಇಮಸ್ಸ ವಾ ಪೂತಿಕಾಯಸ್ಸ ಬಾಹಿರಾನಂ ವಾ ಪರಿಕ್ಖಾರಾನಂ ಮಣ್ಡನಾ ವಿಭೂಸನಾ ಕೇಳನಾ ಪರಿಕೇಳನಾ ಗದ್ಧಿಕತಾ ಗದ್ಧಿಕತ್ತಂ ಚಪಲತಾ ಚಾಪಲ್ಯಂ ಅಯಂ ಅನಾಗಾರಿಕವಿಭೂಸಾ।>
      text <ಸಚ್ಚವಾದೀತಿ ಸೋ ಪಚ್ಚೇಕಸಮ್ಬುದ್ಧೋ ಸಚ್ಚವಾದೀ ಸಚ್ಚಸನ್ಧೋ ಥೇತೋ ಪಚ್ಚಯಿಕೋ ಅವಿಸಂವಾದಕೋ ಲೋಕಸ್ಸ। ವಿಭೂಸಟ್ಠಾನಾ ಆರತೋ ವಿರತೋ ಪಟಿವಿರತೋ ನಿಕ್ಖನ್ತೋ ನಿಸ್ಸಟೋ ವಿಪ್ಪಮುತ್ತೋ ವಿಸಞ್ಞುತ್ತೋ। ವಿಮರಿಯಾದಿಕತೇನ ಚೇತಸಾ ವಿಹರತೀತಿ ವಿಭೂಸಟ್ಠಾನಾ ವಿರತೋ ಸಚ್ಚವಾದೀ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೪೬>
        text <ಪುತ್ತಞ್ಚ ದಾರಂ ಪಿತರಞ್ಚ ಮಾತರಂ। ಧನಾನಿ ಧಞ್ಞಾನಿ ಚ ಬನ್ಧವಾನಿ।>
        text <ಹಿತ್ವಾನ ಕಾಮಾನಿ ಯಥೋಧಿಕಾನಿ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಪುತ್ತಞ್ಚ ದಾರಂ ಪಿತರಞ್ಚ ಮಾತರಂ। ಧನಾನಿ ಧಞ್ಞಾನಿ ಚ ಬನ್ಧವಾನಿ।>
        text <ಹಿತ್ವಾನ ಕಾಮಾನಿ ಯಥೋಧಿಕಾನಿ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಪುತ್ತಞ್ಚ ದಾರಂ ಪಿತರಞ್ಚ ಮಾತರನ್ತಿ। ಪುತ್ತಾತಿ ಚತ್ತಾರೋ ಪುತ್ತಾ ಅತ್ರಜೋ ಪುತ್ತೋ। ಖೇತ್ತಜೋ ಪುತ್ತೋ। ದಿನ್ನಕೋ ಪುತ್ತೋ। ಅನ್ತೇವಾಸಿಕೋ ಪುತ್ತೋ। ದಾರಾ ವುಚ್ಚನ್ತಿ ಭರಿಯಾಯೋ। ಪಿತಾತಿ ಯೋ ಸೋ ಜನಕೋ। ಮಾತಾತಿ ಯಾ ಸಾ ಜನಿಕಾತಿ ಪುತ್ತಞ್ಚ ದಾರಂ ಪಿತರಞ್ಚ ಮಾತರಂ।>
      text <ಧನಾನಿ ಧಞ್ಞಾನಿ ಚ ಬನ್ಧವಾನೀತಿ ಧನಾನಿ ವುಚ್ಚನ್ತಿ ಹಿರಞ್ಞಂ ಸುವಣ್ಣಂ ಮುತ್ತಾ ಮಣಿ ವೇಳುರಿಯೋ ಸಙ್ಖೋ ಸಿಲಾ ಪವಾಳಂ ರಜತಂ ಜಾತರೂಪಂ ಲೋಹಿತಙ್ಗೋ ಮಸಾರಗಲ್ಲಂ। ಧಞ್ಞಾನಿ ವುಚ್ಚನ್ತಿ ಪುಬ್ಬಣ್ಣಂ ಅಪರಣ್ಣಂ। ಪುಬ್ಬಣ್ಣಂ ನಾಮ ಸಾಲಿ ವೀಹಿ ಯವೋ ಗೋಧುಮೋ ಕಙ್ಗು ವರಕೋ ಕುದ್ರೂಸಕೋ। ಅಪರಣ್ಣಂ ನಾಮ ಸೂಪೇಯ್ಯಂ। ಬನ್ಧವಾನೀತಿ ಚತ್ತಾರೋ ಬನ್ಧವಾ ಞಾತಿಬನ್ಧವಾಪಿ ಬನ್ಧು। ಗೋತ್ತಬನ್ಧವಾಪಿ ಬನ್ಧು। ಮಿತ್ತಬನ್ಧವಾಪಿ ಬನ್ಧು। ಸಿಪ್ಪಬನ್ಧವಾಪಿ ಬನ್ಧೂತಿ ಧನಾನಿ ಧಞ್ಞಾನಿ ಚ ಬನ್ಧವಾನಿ।>
      text <ಹಿತ್ವಾನ ಕಾಮಾನಿ ಯಥೋಧಿಕಾನೀತಿ। ಕಾಮಾತಿ ಉದ್ದಾನತೋ ದ್ವೇ ಕಾಮಾ ವತ್ಥುಕಾಮಾ ಚ ಕಿಲೇಸಕಾಮಾ ಚ…ಪೇ॰… ಇಮೇ ವುಚ್ಚನ್ತಿ ವತ್ಥುಕಾಮಾ…ಪೇ॰… ಇಮೇ ವುಚ್ಚನ್ತಿ ಕಿಲೇಸಕಾಮಾ। ಹಿತ್ವಾನ ಕಾಮಾನೀತಿ ವತ್ಥುಕಾಮೇ ಪರಿಜಾನಿತ್ವಾ। ಕಿಲೇಸಕಾಮೇ ಪಹಾಯ ಪಜಹಿತ್ವಾ ವಿನೋದೇತ್ವಾ ಬ್ಯನ್ತೀಕರಿತ್ವಾ ಅನಭಾವಂ ಗಮೇತ್ವಾ। ಹಿತ್ವಾನ ಕಾಮಾನಿ ಯಥೋಧಿಕಾನೀತಿ ಸೋತಾಪತ್ತಿಮಗ್ಗೇನ ಯೇ ಕಿಲೇಸಾ ಪಹೀನಾ। ತೇ ಕಿಲೇಸೇ ನ ಪುನೇತಿ ನ ಪಚ್ಚೇತಿ ನ ಪಚ್ಚಾಗಚ್ಛತಿ। ಸಕದಾಗಾಮಿಮಗ್ಗೇನ ಯೇ ಕಿಲೇಸಾ ಪಹೀನಾ…ಪೇ॰… ಅನಾಗಾಮಿಮಗ್ಗೇನ ಯೇ ಕಿಲೇಸಾ ಪಹೀನಾ… ಅರಹತ್ತಮಗ್ಗೇನ ಯೇ ಕಿಲೇಸಾ ಪಹೀನಾ। ತೇ ಕಿಲೇಸೇ ನ ಪುನೇತಿ ನ ಪಚ್ಚೇತಿ ನ ಪಚ್ಚಾಗಚ್ಛತೀತಿ ಹಿತ್ವಾನ ಕಾಮಾನಿ ಯಥೋಧಿಕಾನಿ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೪೭>
        text <ಸಙ್ಗೋ ಏಸೋ ಪರಿತ್ತಮೇತ್ಥ ಸೋಖ್ಯಂ। ಅಪ್ಪಸ್ಸಾದೋ ದುಕ್ಖಮೇತ್ಥ ಭಿಯ್ಯೋ।>
        text <ಗಳೋ ಏಸೋ ಇತಿ ಞತ್ವಾ ಮತಿಮಾ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಸಙ್ಗೋ ಏಸೋ ಪರಿತ್ತಮೇತ್ಥ ಸೋಖ್ಯಂ। ಅಪ್ಪಸ್ಸಾದೋ ದುಕ್ಖಮೇತ್ಥ ಭಿಯ್ಯೋ।>
        text <ಗಳೋ ಏಸೋ ಇತಿ ಞತ್ವಾ ಮತಿಮಾ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಸಙ್ಗೋ ಏಸೋ ಪರಿತ್ತಮೇತ್ಥ ಸೋಖ್ಯನ್ತಿ ಸಙ್ಗೋತಿ ವಾ ಬಳಿಸನ್ತಿ ವಾ ಆಮಿಸನ್ತಿ ವಾ ಲಗ್ಗನನ್ತಿ ವಾ ಪಲಿಬೋಧೋತಿ ವಾ। ಪಞ್ಚನ್ನೇತಂ ಕಾಮಗುಣಾನಂ ಅಧಿವಚನಂ। ಪರಿತ್ತಮೇತ್ಥ ಸೋಖ್ಯನ್ತಿ ವುತ್ತಞ್ಹೇತಂ ಭಗವತಾ ಪಞ್ಚಿಮೇ। ಭಿಕ್ಖವೇ। ಕಾಮಗುಣಾ। ಕತಮೇ ಪಞ್ಚ॥ ಚಕ್ಖುವಿಞ್ಞೇಯ್ಯಾ ರೂಪಾ ಇಟ್ಠಾ ಕನ್ತಾ ಮನಾಪಾ ಪಿಯರೂಪಾ ಕಾಮೂಪಸಂಹಿತಾ ರಜನೀಯಾ…ಪೇ॰… ಕಾಯವಿಞ್ಞೇಯ್ಯಾ ಫೋಟ್ಠಬ್ಬಾ ಇಟ್ಠಾ ಕನ್ತಾ ಮನಾಪಾ ಪಿಯರೂಪಾ ಕಾಮೂಪಸಂಹಿತಾ ರಜನೀಯಾ। ಇಮೇ ಖೋ। ಭಿಕ್ಖವೇ। ಪಞ್ಚ ಕಾಮಗುಣಾ। ಯಂ ಖೋ। ಭಿಕ್ಖವೇ। ಇಮೇ ಪಞ್ಚ ಕಾಮಗುಣೇ ಪಟಿಚ್ಚ ಉಪ್ಪಜ್ಜತಿ ಸುಖಂ ಸೋಮನಸ್ಸಂ। ಇದಂ ವುಚ್ಚತಿ ಕಾಮಸುಖಂ। ಅಪ್ಪಕಂ ಏತಂ ಸುಖಂ। ಪರಿತ್ತಕಂ ಏತಂ ಸುಖಂ। ಥೋಕಕಂ ಏತಂ ಸುಖಂ। ಓಮಕಂ ಏತಂ ಸುಖಂ। ಲಾಮಕಂ ಏತಂ ಸುಖಂ। ಛತುಕ್ಕಂ ಏತಂ ಸುಖನ್ತಿ ಸಙ್ಗೋ ಏಸೋ ಪರಿತ್ತಮೇತ್ಥ ಸೋಖ್ಯಂ।>
      text <ಅಪ್ಪಸ್ಸಾದೋ ದುಕ್ಖಮೇತ್ಥ ಭಿಯ್ಯೋತಿ ಅಪ್ಪಸ್ಸಾದಾ ಕಾಮಾ ವುತ್ತಾ ಭಗವತಾ ಬಹುದುಕ್ಖಾ ಬಹುಪಾಯಾಸಾ। ಆದೀನವೋ ಏತ್ಥ ಭಿಯ್ಯೋ। ಅಟ್ಠಿಕಙ್ಕಲೂಪಮಾ ಕಾಮಾ ವುತ್ತಾ ಭಗವತಾ। ಮಂಸಪೇಸೂಪಮಾ ಕಾಮಾ ವುತ್ತಾ ಭಗವತಾ। ತಿಣುಕ್ಕೂಪಮಾ ಕಾಮಾ ವುತ್ತಾ ಭಗವತಾ। ಅಙ್ಗಾರಕಾಸೂಪಮಾ ಕಾಮಾ ವುತ್ತಾ ಭಗವತಾ। ಸುಪಿನಕೂಪಮಾ ಕಾಮಾ ವುತ್ತಾ ಭಗವತಾ। ಯಾಚಿತಕೂಪಮಾ ಕಾಮಾ ವುತ್ತಾ ಭಗವತಾ। ರುಕ್ಖಫಲೂಪಮಾ ಕಾಮಾ ವುತ್ತಾ ಭಗವತಾ। ಅಸಿಸೂನೂಪಮಾ ಕಾಮಾ ವುತ್ತಾ ಭಗವತಾ। ಸತ್ತಿಸೂಲೂಪಮಾ ಕಾಮಾ ವುತ್ತಾ ಭಗವತಾ। ಸಪ್ಪಸಿರೂಪಮಾ ಕಾಮಾ ವುತ್ತಾ ಭಗವತಾ ಬಹುದುಕ್ಖಾ ಬಹುಪಾಯಾಸಾ। ಆದೀನವೋ ಏತ್ಥ ಭಿಯ್ಯೋತಿ ಅಪ್ಪಸ್ಸಾದೋ ದುಕ್ಖಮೇತ್ಥ ಭಿಯ್ಯೋ।>
      text <ಗಳೋ ಏಸೋ ಇತಿ ಞತ್ವಾ ಮತಿಮಾತಿ ಗಳೋತಿ ವಾ ಬಳಿಸನ್ತಿ ವಾ ಆಮಿಸನ್ತಿ ವಾ ಲಗ್ಗನನ್ತಿ ವಾ ಬನ್ಧನನ್ತಿ ವಾ ಪಲಿಬೋಧೋತಿ ವಾ। ಪಞ್ಚನ್ನೇತಂ ಕಾಮಗುಣಾನಂ ಅಧಿವಚನಂ। ಇತೀತಿ ಪದಸನ್ಧಿ ಪದಸಂಸಗ್ಗೋ ಪದಪಾರಿಪೂರೀ ಅಕ್ಖರಸಮವಾಯೋ ಬ್ಯಞ್ಜನಸಿಲಿಟ್ಠತಾ ಪದಾನುಪುಬ್ಬತಾಪೇತಂ ಇತೀತಿ। ಮತಿಮಾತಿ ಪಣ್ಡಿತೋ ಪಞ್ಞವಾ ಬುದ್ಧಿಮಾ ಞಾಣೀ ವಿಭಾವೀ ಮೇಧಾವೀ। ಗಳೋ ಏಸೋ ಇತಿ ಞತ್ವಾ ಮತಿಮಾತಿ ಮತಿಮಾ ಗಳೋತಿ ಞತ್ವಾ ಬಳಿಸನ್ತಿ ಞತ್ವಾ ಆಮಿಸಂ ತಿ ಞತ್ವಾ ಲಗ್ಗನನ್ತಿ ಞತ್ವಾ ಬನ್ಧನನ್ತಿ ಞತ್ವಾ ಪಲಿಬೋಧೋತಿ ಞತ್ವಾ ಜಾನಿತ್ವಾ ತುಲಯಿತ್ವಾ ತೀರಯಿತ್ವಾ ವಿಭಾವಯಿತ್ವಾ ವಿಭೂತಂ ಕತ್ವಾತಿ ಗಳೋ ಏಸೋ ಇತಿ ಞತ್ವಾ ಮತಿಮಾ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೪೮>
        text <ಸನ್ದಾಲಯಿತ್ವಾನ ಸಂಯೋಜನಾನಿ। ಜಾಲಂವ ಭೇತ್ವಾ ಸಲಿಲಮ್ಬುಚಾರೀ।>
        text <ಅಗ್ಗೀವ ದಡ್ಢಂ ಅನಿವತ್ತಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಸನ್ದಾಲಯಿತ್ವಾನ ಸಂಯೋಜನಾನಿ। ಜಾಲಂವ ಭೇತ್ವಾ ಸಲಿಲಮ್ಬುಚಾರೀ।>
        text <ಅಗ್ಗೀವ ದಡ್ಢಂ ಅನಿವತ್ತಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಸನ್ದಾಲಯಿತ್ವಾನ ಸಂಯೋಜನಾನೀತಿ ದಸ ಸಂಯೋಜನಾನಿ ಕಾಮರಾಗಸಂಯೋಜನಂ। ಪಟಿಘಸಂಯೋಜನಂ। ಮಾನಸಂಯೋಜನಂ। ದಿಟ್ಠಿಸಂಯೋಜನಂ। ವಿಚಿಕಿಚ್ಛಾಸಂಯೋಜನಂ। ಸೀಲಬ್ಬತಪರಾಮಾಸಸಂಯೋಜನಂ। ಭವರಾಗಸಂಯೋಜನಂ। ಇಸ್ಸಾಸಂಯೋಜನಂ। ಮಚ್ಛರಿಯಸಂಯೋಜನಂ। ಅವಿಜ್ಜಾಸಂಯೋಜನಂ। ಸನ್ದಾಲಯಿತ್ವಾನ ಸಂಯೋಜನಾನೀತಿ ದಸ ಸಂಯೋಜನಾನಿ ದಾಲಯಿತ್ವಾ ಸನ್ದಾಲಯಿತ್ವಾ ಪಜಹಿತ್ವಾ ವಿನೋದೇತ್ವಾ ಬ್ಯನ್ತೀಕರಿತ್ವಾ ಅನಭಾವಂ ಗಮೇತ್ವಾತಿ ಸನ್ದಾಲಯಿತ್ವಾನ ಸಂಯೋಜನಾನಿ।>
      text <ಜಾಲಂವ ಭೇತ್ವಾ ಸಲಿಲಮ್ಬುಚಾರೀತಿ ಜಾಲಂ ವುಚ್ಚತಿ ಸುತ್ತಜಾಲಂ। ಸಲಿಲಂ ವುಚ್ಚತಿ ಉದಕಂ। ಅಮ್ಬುಚಾರೀ ವುಚ್ಚತಿ ಮಚ್ಛೋ। ಯಥಾ ಮಚ್ಛೋ ಜಾಲಂ ಭಿನ್ದಿತ್ವಾ ಪಭಿನ್ದಿತ್ವಾ ದಾಲಯಿತ್ವಾ ಪದಾಲಯಿತ್ವಾ ಸಮ್ಪದಾಲಯಿತ್ವಾ ಚರತಿ ವಿಹರತಿ ಇರಿಯತಿ ವತ್ತೇತಿ ಪಾಲೇತಿ ಯಪೇತಿ ಯಾಪೇತಿ। ಏವಮೇವ ದ್ವೇ ಜಾಲಾ ತಣ್ಹಾಜಾಲಞ್ಚ ದಿಟ್ಠಿಜಾಲಞ್ಚ…ಪೇ॰… ಇದಂ ತಣ್ಹಾಜಾಲಂ…ಪೇ॰… ಇದಂ ದಿಟ್ಠಿಜಾಲಂ। ತಸ್ಸ ಪಚ್ಚೇಕಸಮ್ಬುದ್ಧಸ್ಸ ತಣ್ಹಾಜಾಲಂ ಪಹೀನಂ। ದಿಟ್ಠಿಜಾಲಂ ಪಟಿನಿಸ್ಸಟ್ಠಂ। ತಣ್ಹಾಜಾಲಸ್ಸ ಪಹೀನತ್ತಾ ದಿಟ್ಠಿಜಾಲಸ್ಸ ಪಟಿನಿಸ್ಸಟ್ಠತ್ತಾ ಸೋ ಪಚ್ಚೇಕಸಮ್ಬುದ್ಧೋ ರೂಪೇ ನ ಸಜ್ಜತಿ ಸದ್ದೇ ನ ಸಜ್ಜತಿ ಗನ್ಧೇ ನ ಸಜ್ಜತಿ…ಪೇ॰… ದಿಟ್ಠಸುತಮುತವಿಞ್ಞಾತಬ್ಬೇಸು ಧಮ್ಮೇಸು ನ ಸಜ್ಜತಿ ನ ಗಣ್ಹಾತಿ ನ ಬಜ್ಝತಿ ನ ಪಲಿಬಜ್ಝತಿ। ನಿಕ್ಖನ್ತೋ ನಿಸ್ಸಟೋ ವಿಪ್ಪಮುತ್ತೋ ವಿಸಞ್ಞುತ್ತೋ ವಿಮರಿಯಾದಿಕತೇನ ಚೇತಸಾ ವಿಹರತೀತಿ ಜಾಲಂವ ಭೇತ್ವಾ ಸಲಿಲಮ್ಬುಚಾರೀ।>
      text <ಅಗ್ಗೀವ ದಡ್ಢಂ ಅನಿವತ್ತಮಾನೋತಿ ಯಥಾ ಅಗ್ಗಿ ತಿಣಕಟ್ಠುಪಾದಾನಂ ದಹನ್ತೋ ಗಚ್ಛತಿ ಅನಿವತ್ತನ್ತೋ। ಏವಮೇವ ತಸ್ಸ ಪಚ್ಚೇಕಸಮ್ಬುದ್ಧಸ್ಸ ಸೋತಾಪತ್ತಿಮಗ್ಗೇನ ಯೇ ಕಿಲೇಸಾ ಪಹೀನಾ ತೇ ಕಿಲೇಸೇ ನ ಪುನೇತಿ ನ ಪಚ್ಚೇತಿ ನ ಪಚ್ಚಾಗಚ್ಛತಿ। ಸಕದಾಗಾಮಿಮಗ್ಗೇನ…ಪೇ॰… ಅನಾಗಾಮಿಮಗ್ಗೇನ… ಅರಹತ್ತಮಗ್ಗೇನ ಯೇ ಕಿಲೇಸಾ ಪಹೀನಾ ತೇ ಕಿಲೇಸೇ ನ ಪುನೇತಿ ನ ಪಚ್ಚೇತಿ ನ ಪಚ್ಚಾಗಚ್ಛತೀತಿ ಅಗ್ಗೀವ ದಡ್ಢಂ ಅನಿವತ್ತಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೪೯>
        text <ಓಕ್ಖಿತ್ತಚಕ್ಖು ನ ಚ ಪಾದಲೋಲೋ। ಗುತ್ತಿನ್ದ್ರಿಯೋ ರಕ್ಖಿತಮಾನಸಾನೋ।>
        text <ಅನವಸ್ಸುತೋ ಅಪರಿಡಯ್ಹಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಓಕ್ಖಿತ್ತಚಕ್ಖು ನ ಚ ಪಾದಲೋಲೋ। ಗುತ್ತಿನ್ದ್ರಿಯೋ ರಕ್ಖಿತಮಾನಸಾನೋ।>
        text <ಅನವಸ್ಸುತೋ ಅಪರಿಡಯ್ಹಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಓಕ್ಖಿತ್ತಚಕ್ಖು ನ ಚ ಪಾದಲೋಲೋತಿ ಕಥಂ ಖಿತ್ತಚಕ್ಖು ಹೋತಿ॥ ಇಧೇಕಚ್ಚೋ ಭಿಕ್ಖು ಚಕ್ಖುಲೋಲೋ ಚಕ್ಖುಲೋಲಿಯೇನ ಸಮನ್ನಾಗತೋ ಹೋತಿ। ಅದಿಟ್ಠಂ ದಕ್ಖಿತಬ್ಬಂ ದಿಟ್ಠಂ ಸಮತಿಕ್ಕಮಿತಬ್ಬನ್ತಿ ಆರಾಮೇನ ಆರಾಮಂ ಉಯ್ಯಾನೇನ ಉಯ್ಯಾನಂ ಗಾಮೇನ ಗಾಮಂ ನಿಗಮೇನ ನಿಗಮಂ ನಗರೇನ ನಗರಂ ರಟ್ಠೇನ ರಟ್ಠಂ ಜನಪದೇನ ಜನಪದಂ ದೀಘಚಾರಿಕಂ ಅನವಟ್ಠಿತಚಾರಿಕಂ ಅನುಯುತ್ತೋ ಹೋತಿ ರೂಪದಸ್ಸನಾಯ। ಏವಂ ಖಿತ್ತಚಕ್ಖು ಹೋತಿ।>
      text <ಅಥ ವಾ। ಭಿಕ್ಖು ಅನ್ತರಘರಂ ಪವಿಟ್ಠೋ ವೀಥಿಂ ಪಟಿಪನ್ನೋ ಅಸಂವುತೋ ಗಚ್ಛತಿ। ಹತ್ಥಿಂ ಓಲೋಕೇನ್ತೋ ಅಸ್ಸಂ ಓಲೋಕೇನ್ತೋ ರಥಂ ಓಲೋಕೇನ್ತೋ ಪತ್ತಿಂ ಓಲೋಕೇನ್ತೋ ಕುಮಾರಕೇ ಓಲೋಕೇನ್ತೋ ಕುಮಾರಿಕಾಯೋ ಓಲೋಕೇನ್ತೋ ಇತ್ಥಿಯೋ ಓಲೋಕೇನ್ತೋ ಪುರಿಸೇ ಓಲೋಕೇನ್ತೋ ಅನ್ತರಾಪಣಂ ಓಲೋಕೇನ್ತೋ ಘರಮುಖಾನಿ ಓಲೋಕೇನ್ತೋ ಉದ್ಧಂ ಓಲೋಕೇನ್ತೋ ಅಧೋ ಓಲೋಕೇನ್ತೋ ದಿಸಾವಿದಿಸಂ ವಿಪೇಕ್ಖಮಾನೋ ಗಚ್ಛತಿ। ಏವಮ್ಪಿ ಖಿತ್ತಚಕ್ಖು ಹೋತಿ।>
      text <ಅಥ ವಾ। ಭಿಕ್ಖು ಚಕ್ಖುನಾ ರೂಪಂ ದಿಸ್ವಾ ನಿಮಿತ್ತಗ್ಗಾಹೀ ಹೋತಿ ಅನುಬ್ಯಞ್ಜನಗ್ಗಾಹೀ। ಯತ್ವಾಧಿಕರಣಮೇನಂ ಚಕ್ಖುನ್ದ್ರಿಯಂ ಅಸಂವುತಂ ವಿಹರನ್ತಂ ಅಭಿಜ್ಝಾದೋಮನಸ್ಸಾ ಪಾಪಕಾ ಅಕುಸಲಾ ಧಮ್ಮಾ ಅನ್ವಾಸ್ಸವೇಯ್ಯುಂ। ತಸ್ಸ ಸಂವರಾಯ ನ ಪಟಿಪಜ್ಜತಿ। ನ ರಕ್ಖತಿ ಚಕ್ಖುನ್ದ್ರಿಯಂ। ಚಕ್ಖುನ್ದ್ರಿಯೇ ನ ಸಂವರಂ ಆಪಜ್ಜತಿ। ಏವಮ್ಪಿ ಖಿತ್ತಚಕ್ಖು ಹೋತಿ।>
      text <ಯಥಾ ವಾ ಪನೇಕೇ ಭೋನ್ತೋ ಸಮಣಬ್ರಾಹ್ಮಣಾ ಸದ್ಧಾದೇಯ್ಯಾನಿ ಭೋಜನಾನಿ ಭುಞ್ಜಿತ್ವಾ ತೇ ಏವರೂಪಂ ವಿಸೂಕದಸ್ಸನಂ ಅನುಯುತ್ತಾ ವಿಹರನ್ತಿ। ಸೇಯ್ಯಥಿದಂ ನಚ್ಚಂ ಗೀತಂ ವಾದಿತಂ ಪೇಕ್ಖಂ ಅಕ್ಖಾನಂ ಪಾಣಿಸ್ಸರಂ ವೇತಾಳಂ ಕುಮ್ಭಥೂಣಂ ಸೋಭನಕಂ ಚಣ್ಡಾಲಂ ವಂಸಂ ಧೋವನಂ ಹತ್ಥಿಯುದ್ಧಂ ಅಸ್ಸಯುದ್ಧಂ ಮಹಿಂಸಯುದ್ಧಂ ಉಸಭಯುದ್ಧಂ ಅಜಯುದ್ಧಂ ಮೇಣ್ಡಯುದ್ಧಂ ಕುಕ್ಕುಟಯುದ್ಧಂ ವಟ್ಟಕಯುದ್ಧಂ ದಣ್ಡಯುದ್ಧಂ ಮುಟ್ಠಿಯುದ್ಧಂ ನಿಬ್ಬುದ್ಧಂ ಉಯ್ಯೋಧಿಕಂ ಬಲಗ್ಗಂ ಸೇನಾಬ್ಯೂಹಂ ಅನೀಕದಸ್ಸನಂ ಇತಿ ವಾ। ಇತಿ ಏವರೂಪಂ ವಿಸೂಕದಸ್ಸನಂ ಅನುಯುತ್ತೋ ಹೋತಿ। ಏವಮ್ಪಿ ಖಿತ್ತಚಕ್ಖು ಹೋತಿ।>
      text <ಕಥಂ ಓಕ್ಖಿತ್ತಚಕ್ಖು ಹೋತಿ॥ ಇಧೇಕಚ್ಚೋ ಭಿಕ್ಖು ನ ಚಕ್ಖುಲೋಲೋ ನ ಚಕ್ಖುಲೋಲಿಯೇನ ಸಮನ್ನಾಗತೋ ಹೋತಿ। ಅದಿಟ್ಠಂ ದಕ್ಖಿತಬ್ಬಂ ದಿಟ್ಠಂ ಸಮತಿಕ್ಕಮಿತಬ್ಬನ್ತಿ ನ ಆರಾಮೇನ ಆರಾಮಂ ನ ಉಯ್ಯಾನೇನ ಉಯ್ಯಾನಂ ನ ಗಾಮೇನ ಗಾಮಂ ನ ನಿಗಮೇನ ನಿಗಮಂ ನ ನಗರೇನ ನಗರಂ ನ ರಟ್ಠೇನ ರಟ್ಠಂ ನ ಜನಪದೇನ ಜನಪದಂ ದೀಘಚಾರಿಕಂ ಅನವಟ್ಠಿತಚಾರಿಕಂ ಅನುಯುತ್ತೋ ಹೋತಿ ರೂಪದಸ್ಸನಾಯ। ಏವಂ ಓಕ್ಖಿತ್ತಚಕ್ಖು ಹೋತಿ।>
      text <ಅಥ ವಾ। ಭಿಕ್ಖು ಅನ್ತರಘರಂ ಪವಿಟ್ಠೋ ವೀಥಿಂ ಪಟಿಪನ್ನೋ ಸಂವುತೋ ಗಚ್ಛತಿ। ನ ಹತ್ಥಿಂ ಓಲೋಕೇನ್ತೋ ನ ಅಸ್ಸಂ ಓಲೋಕೇನ್ತೋ ನ ರಥಂ ಓಲೋಕೇನ್ತೋ ನ ಪತ್ತಿಂ ಓಲೋಕೇನ್ತೋ ನ ಕುಮಾರಕೇ ಓಲೋಕೇನ್ತೋ ನ ಕುಮಾರಿಕಾಯೋ ಓಲೋಕೇನ್ತೋ ನ ಇತ್ಥಿಯೋ ಓಲೋಕೇನ್ತೋ ನ ಪುರಿಸೇ ಓಲೋಕೇನ್ತೋ ನ ಅನ್ತರಾಪಣಂ ಓಲೋಕೇನ್ತೋ ನ ಘರಮುಖಾನಿ ಓಲೋಕೇನ್ತೋ ನ ಉದ್ಧಂ ಓಲೋಕೇನ್ತೋ ನ ಅಧೋ ಓಲೋಕೇನ್ತೋ ನ ದಿಸಾವಿದಿಸಂ ವಿಪೇಕ್ಖಮಾನೋ ಗಚ್ಛತಿ। ಏವಮ್ಪಿ ಓಕ್ಖಿತ್ತಚಕ್ಖು ಹೋತಿ।>
      text <ಅಥ ವಾ। ಭಿಕ್ಖು ಚಕ್ಖುನಾ ರೂಪಂ ದಿಸ್ವಾ ನ ನಿಮಿತ್ತಗ್ಗಾಹೀ ಹೋತಿ ನಾನುಬ್ಯಞ್ಜನಗ್ಗಾಹೀ। ಯತ್ವಾಧಿಕರಣಮೇನಂ ಚಕ್ಖುನ್ದ್ರಿಯಂ ಅಸಂವುತಂ ವಿಹರನ್ತಂ ಅಭಿಜ್ಝಾದೋಮನಸ್ಸಾ ಪಾಪಕಾ ಅಕುಸಲಾ ಧಮ್ಮಾ ಅನ್ವಾಸ್ಸವೇಯ್ಯುಂ। ತಸ್ಸ ಸಂವರಾಯ ಪಟಿಪಜ್ಜತಿ। ರಕ್ಖತಿ ಚಕ್ಖುನ್ದ್ರಿಯಂ। ಚಕ್ಖುನ್ದ್ರಿಯೇ ಸಂವರಂ ಆಪಜ್ಜತಿ। ಏವಮ್ಪಿ ಓಕ್ಖಿತ್ತಚಕ್ಖು ಹೋತಿ।>
      text <ಯಥಾ ವಾ ಪನೇಕೇ ಭೋನ್ತೋ ಸಮಣಬ್ರಾಹ್ಮಣಾ ಸದ್ಧಾದೇಯ್ಯಾನಿ ಭೋಜನಾನಿ ಭುಞ್ಜಿತ್ವಾ ತೇ ಏವರೂಪಂ ವಿಸೂಕದಸ್ಸನಂ ಅನುಯುತ್ತಾ ವಿಹರನ್ತಿ। ಸೇಯ್ಯಥಿದಂ ನಚ್ಚಂ ಗೀತಂ ವಾದಿತಂ…ಪೇ॰… ಅನೀಕದಸ್ಸನಂ ಇತಿ ವಾ। ಇತಿ ಏವರೂಪಾ ವಿಸೂಕದಸ್ಸನಾ ಪಟಿವಿರತೋ। ಏವಮ್ಪಿ ಓಕ್ಖಿತ್ತಚಕ್ಖು ಹೋತಿ।>
      text <ನ ಚ ಪಾದಲೋಲೋತಿ ಕಥಂ ಪಾದಲೋಲೋ ಹೋತಿ॥ ಇಧೇಕಚ್ಚೋ ಭಿಕ್ಖು ಪಾದಲೋಲೋ ಪಾದಲೋಲಿಯೇನ ಸಮನ್ನಾಗತೋ ಹೋತಿ ಆರಾಮೇನ ಆರಾಮಂ ಉಯ್ಯಾನೇನ ಉಯ್ಯಾನಂ ಗಾಮೇನ ಗಾಮಂ ನಿಗಮೇನ ನಿಗಮಂ ನಗರೇನ ನಗರಂ ರಟ್ಠೇನ ರಟ್ಠಂ ಜನಪದೇನ ಜನಪದಂ ದೀಘಚಾರಿಕಂ ಅನವಟ್ಠಿತಚಾರಿಕಂ ಅನುಯುತ್ತೋ ಹೋತಿ। ಏವಮ್ಪಿ ಪಾದಲೋಲೋ ಹೋತಿ।>
      text <ಅಥ ವಾ। ಭಿಕ್ಖು ಅನ್ತೋಸಙ್ಘಾರಾಮೇ ಪಾದಲೋಲೋ ಪಾದಲೋಲಿಯೇನ ಸಮನ್ನಾಗತೋ ಹೋತಿ। ನ ಅತ್ಥಹೇತು ನ ಕಾರಣಹೇತು ಉದ್ಧತೋ ಅವೂಪಸನ್ತಚಿತ್ತೋ ಪರಿವೇಣತೋ ಪರಿವೇಣಂ ಗಚ್ಛತಿ। ವಿಹಾರತೋ ವಿಹಾರಂ ಗಚ್ಛತಿ। ಅಡ್ಢಯೋಗತೋ ಅಡ್ಢಯೋಗಂ ಗಚ್ಛತಿ। ಪಾಸಾದತೋ ಪಾಸಾದಂ ಗಚ್ಛತಿ। ಹಮ್ಮಿಯತೋ ಹಮ್ಮಿಯಂ ಗಚ್ಛತಿ। ಗುಹತೋ ಗುಹಂ ಗಚ್ಛತಿ। ಲೇಣತೋ ಲೇಣಂ ಗಚ್ಛತಿ। ಕುಟಿಯಾ ಕುಟಿಂ ಗಚ್ಛತಿ। ಕೂಟಾಗಾರತೋ ಕೂಟಾಗಾರಂ ಗಚ್ಛತಿ। ಅಟ್ಟತೋ ಅಟ್ಟಂ ಗಚ್ಛತಿ। ಮಾಳತೋ ಮಾಳಂ ಗಚ್ಛತಿ। ಉದ್ದಣ್ಡತೋ ಉದ್ದಣ್ಡಂ ಗಚ್ಛತಿ। ಉಪಟ್ಠಾನಸಾಲತೋ ಉಪಟ್ಠಾನಸಾಲಂ ಗಚ್ಛತಿ। ಮಣ್ಡಪತೋ ಮಣ್ಡಪಂ ಗಚ್ಛತಿ। ರುಕ್ಖಮೂಲತೋ ರುಕ್ಖಮೂಲಂ ಗಚ್ಛತಿ। ಯತ್ಥ ವಾ ಪನ ಭಿಕ್ಖೂ ನಿಸೀದನ್ತಿ ವಾ ಗಚ್ಛನ್ತಿ ವಾ। ತತ್ಥ ಏಕಸ್ಸ ವಾ ದುತಿಯೋ ಹೋತಿ। ದ್ವಿನ್ನಂ ವಾ ತತಿಯೋ ಹೋತಿ। ತಿಣ್ಣಂ ವಾ ಚತುತ್ಥೋ ಹೋತಿ। ತತ್ಥ ಬಹುಂ ಸಮ್ಫಪ್ಪಲಾಪಂ ಪಲಪತಿ। ಸೇಯ್ಯಥಿದಂ ರಾಜಕಥಂ ಚೋರಕಥಂ…ಪೇ॰… ಇತಿ ಭವಾಭವಕಥಂ ಕಥೇತಿ। ಏವಮ್ಪಿ ಪಾದಲೋಲೋ ಹೋತಿ।>
      text <ನ ಚ ಪಾದಲೋಲೋತಿ ಸೋ ಪಚ್ಚೇಕಸಮ್ಬುದ್ಧೋ ಪಾದಲೋಲಿಯಾ ಆರತೋ ವಿರತೋ ಪಟಿವಿರತೋ ನಿಕ್ಖನ್ತೋ ನಿಸ್ಸಟೋ ವಿಪ್ಪಮುತ್ತೋ ವಿಸಞ್ಞುತ್ತೋ ವಿಮರಿಯಾದಿಕತೇನ ಚೇತಸಾ ಪಟಿಸಲ್ಲಾನಾರಾಮೋ ಹೋತಿ ಪಟಿಸಲ್ಲಾನರತೋ ಅಜ್ಝತ್ತಂ ಚೇತೋಸಮಥಮನುಯುತ್ತೋ ಅನಿರಾಕತಜ್ಝಾನೋ ವಿಪಸ್ಸನಾಯ ಸಮನ್ನಾಗತೋ ಬ್ರೂಹೇತಾ ಸುಞ್ಞಾಗಾರಂ ಝಾಯೀ ಝಾನರತೋ ಏಕತ್ತಮನುಯುತ್ತೋ ಸದತ್ಥಗರುಕೋತಿ ಓಕ್ಖಿತ್ತಚಕ್ಖು ನ ಚ ಪಾದಲೋಲೋ।>
      text <ಗುತ್ತಿನ್ದ್ರಿಯೋ ರಕ್ಖಿತಮಾನಸಾನೋತಿ। ಗುತ್ತಿನ್ದ್ರಿಯೋತಿ ಸೋ ಪಚ್ಚೇಕಸಮ್ಬುದ್ಧೋ ಚಕ್ಖುನಾ ರೂಪಂ ದಿಸ್ವಾ ನ ನಿಮಿತ್ತಗ್ಗಾಹೀ ಹೋತಿ ನಾನುಬ್ಯಞ್ಜನಗ್ಗಾಹೀ। ಯತ್ವಾಧಿಕರಣಮೇನಂ ಚಕ್ಖುನ್ದ್ರಿಯಂ ಅಸಂವುತಂ ವಿಹರನ್ತಂ ಅಭಿಜ್ಝಾದೋಮನಸ್ಸಾ ಪಾಪಕಾ ಅಕುಸಲಾ ಧಮ್ಮಾ ಅನ್ವಾಸ್ಸವೇಯ್ಯುಂ। ತಸ್ಸ ಸಂವರಾಯ ಪಟಿಪಜ್ಜತಿ। ರಕ್ಖತಿ ಚಕ್ಖುನ್ದ್ರಿಯಂ। ಚಕ್ಖುನ್ದ್ರಿಯೇ ಸಂವರಂ ಆಪಜ್ಜತಿ। ಸೋತೇನ ಸದ್ದಂ ಸುತ್ವಾ…ಪೇ॰… ಘಾನೇನ ಗನ್ಧಂ ಘಾಯಿತ್ವಾ… ಜಿವ್ಹಾಯ ರಸಂ ಸಾಯಿತ್ವಾ… ಕಾಯೇನ ಫೋಟ್ಠಬ್ಬಂ ಫುಸಿತ್ವಾ … ಮನಸಾ ಧಮ್ಮಂ ವಿಞ್ಞಾಯ ನ ನಿಮಿತ್ತಗ್ಗಾಹೀ ಹೋತಿ ನಾನುಬ್ಯಞ್ಜನಗ್ಗಾಹೀ। ಯತ್ವಾಧಿಕರಣಮೇನಂ ಮನಿನ್ದ್ರಿಯಂ ಅಸಂವುತಂ ವಿಹರನ್ತಂ ಅಭಿಜ್ಝಾದೋಮನಸ್ಸಾ ಪಾಪಕಾ ಅಕುಸಲಾ ಧಮ್ಮಾ ಅನ್ವಾಸ್ಸವೇಯ್ಯುಂ। ತಸ್ಸ ಸಂವರಾಯ ಪಟಿಪಜ್ಜತಿ। ರಕ್ಖತಿ ಮನಿನ್ದ್ರಿಯಂ। ಮನಿನ್ದ್ರಿಯೇ ಸಂವರಂ ಆಪಜ್ಜತೀತಿ ಗುತ್ತಿನ್ದ್ರಿಯೋ। ರಕ್ಖಿತಮಾನಸಾನೋತಿ ಗೋಪಿತಮಾನಸಾನೋತಿ ಗುತ್ತಿನ್ದ್ರಿಯೋ ರಕ್ಖಿತಮಾನಸಾನೋ।>
      text <ಅನವಸ್ಸುತೋ ಪರಿಡಯ್ಹಮಾನೋತಿ ವುತ್ತಞ್ಹೇತಂ ಆಯಸ್ಮತಾ ಮಹಾಮೋಗ್ಗಲ್ಲಾನೇನ ಅವಸ್ಸುತಪರಿಯಾಯಞ್ಚ ವೋ। ಆವುಸೋ। ದೇಸೇಸ್ಸಾಮಿ ಅನವಸ್ಸುತಪರಿಯಾಯಞ್ಚ। ತಂ ಸುಣಾಥ। ಸಾಧುಕಂ ಮನಸಿಕರೋಥ। ಭಾಸಿಸ್ಸಾಮೀತಿ। ಏವಮಾವುಸೋತಿ ಖೋ ತೇ ಭಿಕ್ಖೂ ಆಯಸ್ಮತೋ ಮಹಾಮೋಗ್ಗಲ್ಲಾನಸ್ಸ ಪಚ್ಚಸ್ಸೋಸುಂ। ಆಯಸ್ಮಾ ಮಹಾಮೋಗ್ಗಲ್ಲಾನೋ ಏತದವೋಚ>
      text <ಕಥಂ ಚಾವುಸೋ। ಅವಸ್ಸುತೋ ಹೋತಿ॥ ಇಧಾವುಸೋ। ಭಿಕ್ಖು ಚಕ್ಖುನಾ ರೂಪಂ ದಿಸ್ವಾ ಪಿಯರೂಪೇ ರೂಪೇ ಅಧಿಮುಚ್ಚತಿ। ಅಪ್ಪಿಯರೂಪೇ ರೂಪೇ ಬ್ಯಾಪಜ್ಜತಿ। ಅನುಪಟ್ಠಿತಕಾಯಸ್ಸತಿ ಚ ವಿಹರತಿ ಪರಿತ್ತಚೇತಸೋ। ತಞ್ಚ ಚೇತೋವಿಮುತ್ತಿಂ ಪಞ್ಞಾವಿಮುತ್ತಿಂ ಯಥಾಭೂತಂ ನಪ್ಪಜಾನಾತಿ। ಯತ್ಥಸ್ಸ ತೇ ಉಪ್ಪನ್ನಾ ಪಾಪಕಾ ಅಕುಸಲಾ ಧಮ್ಮಾ ಅಪರಿಸೇಸಾ ನಿರುಜ್ಝನ್ತಿ। ಸೋತೇನ ಸದ್ದಂ ಸುತ್ವಾ…ಪೇ॰… ಮನಸಾ ಧಮ್ಮಂ ವಿಞ್ಞಾಯ ಪಿಯರೂಪೇ ಧಮ್ಮೇ ಅಧಿಮುಚ್ಚತಿ। ಅಪ್ಪಿಯರೂಪೇ ಧಮ್ಮೇ ಬ್ಯಾಪಜ್ಜತಿ। ಅನುಪಟ್ಠಿತಕಾಯಸ್ಸತಿ ಚ ವಿಹರತಿ ಪರಿತ್ತಚೇತಸೋ। ತಞ್ಚ ಚೇತೋವಿಮುತ್ತಿಂ ಪಞ್ಞಾವಿಮುತ್ತಿಂ ಯಥಾಭೂತಂ ನಪ್ಪಜಾನಾತಿ। ಯತ್ಥಸ್ಸ ತೇ ಉಪ್ಪನ್ನಾ ಪಾಪಕಾ ಅಕುಸಲಾ ಧಮ್ಮಾ ಅಪರಿಸೇಸಾ ನಿರುಜ್ಝನ್ತಿ। ಅಯಂ ವುಚ್ಚತಾವುಸೋ। ಭಿಕ್ಖು ಅವಸ್ಸುತೋ ಚಕ್ಖುವಿಞ್ಞೇಯ್ಯೇಸು ರೂಪೇಸು…ಪೇ॰… ಅವಸ್ಸುತೋ ಮನೋವಿಞ್ಞೇಯ್ಯೇಸು ಧಮ್ಮೇಸು। ಏವಂವಿಹಾರಿಂ ಚಾವುಸೋ। ಭಿಕ್ಖುಂ ಚಕ್ಖುತೋ ಚೇಪಿ ನಂ ಮಾರೋ ಉಪಸಙ್ಕಮತಿ। ಲಭೇಥೇವ ಮಾರೋ ಓತಾರಂ ಲಭೇಥ ಮಾರೋ ಆರಮ್ಮಣಂ। ಸೋತತೋ ಚೇಪಿ ನಂ…ಪೇ॰… ಮನತೋ ಚೇಪಿ ನಂ ಮಾರೋ ಉಪಸಙ್ಕಮತಿ। ಲಭೇಥೇವ ಮಾರೋ ಓತಾರಂ ಲಭೇಥ ಮಾರೋ ಆರಮ್ಮಣಂ।>
      text <ಸೇಯ್ಯಥಾಪಿ। ಆವುಸೋ। ನಳಾಗಾರಂ ವಾ ತಿಣಾಗಾರಂ ವಾ ಸುಕ್ಖಂ ಕೋಳಾಪಂ ತೇರೋವಸ್ಸಿಕಂ। ಪುರತ್ಥಿಮಾಯ ಚೇಪಿ ನಂ ದಿಸಾಯ ಪುರಿಸೋ ಆದಿತ್ತಾಯ ತಿಣುಕ್ಕಾಯ ಉಪಸಙ್ಕಮೇಯ್ಯ। ಲಭೇಥೇವ ಅಗ್ಗಿ ಓತಾರಂ ಲಭೇಥ ಅಗ್ಗಿ ಆರಮ್ಮಣಂ। ಪಚ್ಛಿಮಾಯ ಚೇಪಿ ನಂ ದಿಸಾಯ…ಪೇ॰… ಉತ್ತರಾಯ ಚೇಪಿ ನಂ ದಿಸಾಯ… ದಕ್ಖಿಣಾಯ ಚೇಪಿ ನಂ ದಿಸಾಯ… ಹೇಟ್ಠಿಮತೋ ಚೇಪಿ ನಂ ದಿಸಾಯ… ಉಪರಿಮತೋ ಚೇಪಿ ನಂ ದಿಸಾಯ… ಯತೋ ಕುತೋಚಿ ಚೇಪಿ ನಂ ಪುರಿಸೋ ಆದಿತ್ತಾಯ ತಿಣುಕ್ಕಾಯ ಉಪಸಙ್ಕಮೇಯ್ಯ। ಲಭೇಥೇವ ಅಗ್ಗಿ ಓತಾರಂ ಲಭೇಥ ಅಗ್ಗಿ ಆರಮ್ಮಣಂ। ಏವಮೇವ ಖೋ। ಆವುಸೋ। ಏವಂವಿಹಾರಿಂ ಭಿಕ್ಖುಂ ಚಕ್ಖುತೋ ಚೇಪಿ ನಂ ಮಾರೋ ಉಪಸಙ್ಕಮತಿ। ಲಭೇಥೇವ ಮಾರೋ ಓತಾರಂ ಲಭೇಥ ಮಾರೋ ಆರಮ್ಮಣಂ। ಸೋತತೋ ಚೇಪಿ ನಂ…ಪೇ॰… ಮನತೋ ಚೇಪಿ ನಂ ಮಾರೋ ಉಪಸಙ್ಕಮತಿ। ಲಭೇಥೇವ ಮಾರೋ ಓತಾರಂ ಲಭೇಥ ಮಾರೋ ಆರಮ್ಮಣಂ।>
      text <ಏವಂವಿಹಾರಿಂ ಚಾವುಸೋ। ಭಿಕ್ಖುಂ ರೂಪಾ ಅಧಿಭಂಸು। ನ ಭಿಕ್ಖು ರೂಪೇ ಅಧಿಭೋಸಿ। ಸದ್ದಾ ಭಿಕ್ಖುಂ ಅಧಿಭಂಸು। ನ ಭಿಕ್ಖು ಸದ್ದೇ ಅಧಿಭೋಸಿ। ಗನ್ಧಾ ಭಿಕ್ಖುಂ ಅಧಿಭಂಸು। ನ ಭಿಕ್ಖು ಗನ್ಧೇ ಅಧಿಭೋಸಿ। ರಸಾ ಭಿಕ್ಖುಂ ಅಧಿಭಂಸು। ನ ಭಿಕ್ಖು ರಸೇ ಅಧಿಭೋಸಿ। ಫೋಟ್ಠಬ್ಬಾ ಭಿಕ್ಖುಂ ಅಧಿಭಂಸು। ನ ಭಿಕ್ಖು ಫೋಟ್ಠಬ್ಬೇ ಅಧಿಭೋಸಿ। ಧಮ್ಮಾ ಭಿಕ್ಖುಂ ಅಧಿಭಂಸು। ನ ಭಿಕ್ಖು ಧಮ್ಮೇ ಅಧಿಭೋಸಿ। ಅಯಂ ವುಚ್ಚತಾವುಸೋ। ಭಿಕ್ಖು ರೂಪಾಧಿಭೂತೋ ಸದ್ದಾಧಿಭೂತೋ ಗನ್ಧಾಧಿಭೂತೋ ರಸಾಧಿಭೂತೋ ಫೋಟ್ಠಬ್ಬಾಧಿಭೂತೋ ಧಮ್ಮಾಧಿಭೂತೋ ಅಧಿಭೂ ಅನಧಿಭೂತೋ ಅಧಿಭಂಸು ನಂ ಪಾಪಕಾ ಅಕುಸಲಾ ಧಮ್ಮಾ ಸಂಕಿಲೇಸಿಕಾ ಪೋನೋಭವಿಕಾ ಸದರಾ ದುಕ್ಖವಿಪಾಕಾ ಆಯತಿಂ ಜಾತಿಜರಾಮರಣಿಯಾ। ಏವಂ ಖೋ। ಆವುಸೋ। ಅವಸ್ಸುತೋ ಹೋತಿ।>
      text <ಕಥಂ ಚಾವುಸೋ। ಅನವಸ್ಸುತೋ ಹೋತಿ॥ ಇಧಾವುಸೋ। ಭಿಕ್ಖು ಚಕ್ಖುನಾ ರೂಪಂ ದಿಸ್ವಾ ಪಿಯರೂಪೇ ರೂಪೇ ನಾಧಿಮುಚ್ಚತಿ। ಅಪ್ಪಿಯರೂಪೇ ರೂಪೇ ನ ಬ್ಯಾಪಜ್ಜತಿ। ಉಪಟ್ಠಿತಕಾಯಸ್ಸತಿ ಚ ವಿಹರತಿ ಅಪ್ಪಮಾಣಚೇತಸೋ। ತಞ್ಚ ಚೇತೋವಿಮುತ್ತಿಂ ಪಞ್ಞಾವಿಮುತ್ತಿಂ ಯಥಾಭೂತಂ ಪಜಾನಾತಿ। ಯತ್ಥಸ್ಸ ತೇ ಉಪ್ಪನ್ನಾ ಪಾಪಕಾ ಅಕುಸಲಾ ಧಮ್ಮಾ ಅಪರಿಸೇಸಾ ನಿರುಜ್ಝನ್ತಿ। ಸೋತೇನ ಸದ್ದಂ ಸುತ್ವಾ…ಪೇ॰… ಮನಸಾ ಧಮ್ಮಂ ವಿಞ್ಞಾಯ ಪಿಯರೂಪೇ ಧಮ್ಮೇ ನಾಧಿಮುಚ್ಚತಿ। ಅಪ್ಪಿಯರೂಪೇ ಧಮ್ಮೇ ನ ಬ್ಯಾಪಜ್ಜತಿ। ಉಪಟ್ಠಿತಕಾಯಸ್ಸತಿ ಚ ವಿಹರತಿ ಅಪ್ಪಮಾಣಚೇತಸೋ। ತಞ್ಚ ಚೇತೋವಿಮುತ್ತಿಂ ಪಞ್ಞಾವಿಮುತ್ತಿಂ ಯಥಾಭೂತಂ ಪಜಾನಾತಿ। ಯತ್ಥಸ್ಸ ತೇ ಉಪ್ಪನ್ನಾ ಪಾಪಕಾ ಅಕುಸಲಾ ಧಮ್ಮಾ ಅಪರಿಸೇಸಾ ನಿರುಜ್ಝನ್ತಿ। ಅಯಂ ವುಚ್ಚತಾವುಸೋ। ಭಿಕ್ಖು ಅನವಸ್ಸುತೋ ಚಕ್ಖುವಿಞ್ಞೇಯ್ಯೇಸು ರೂಪೇಸು…ಪೇ॰… ಅನವಸ್ಸುತೋ ಮನೋವಿಞ್ಞೇಯ್ಯೇಸು ಧಮ್ಮೇಸು। ಏವಂವಿಹಾರಿಂ ಚಾವುಸೋ। ಭಿಕ್ಖುಂ ಚಕ್ಖುತೋ ಚೇಪಿ ನಂ ಮಾರೋ ಉಪಸಙ್ಕಮತಿ। ನೇವ ಲಭೇಥ ಮಾರೋ ಓತಾರಂ। ನ ಲಭೇಥ ಮಾರೋ ಆರಮ್ಮಣಂ। ಸೋತತೋ ಚೇಪಿ ನಂ…ಪೇ॰… ಮನತೋ ಚೇಪಿ ನಂ ಮಾರೋ ಉಪಸಙ್ಕಮತಿ। ನೇವ ಲಭೇಥ ಮಾರೋ ಓತಾರಂ। ನ ಲಭೇಥ ಮಾರೋ ಆರಮ್ಮಣಂ।>
      text <ಸೇಯ್ಯಥಾಪಿ। ಆವುಸೋ। ಕೂಟಾಗಾರಾ ವಾ ಕೂಟಾಗಾರಸಾಲಾ ವಾ ಬಹಲಮತ್ತಿಕಾ ಅದ್ದಾವಲೇಪನಾ ಪುರತ್ಥಿಮಾಯ ಚೇಪಿ ನಂ ದಿಸಾಯ ಪುರಿಸೋ ಆದಿತ್ತಾಯ ತಿಣುಕ್ಕಾಯ ಉಪಸಙ್ಕಮೇಯ್ಯ। ನೇವ ಲಭೇಥ ಅಗ್ಗಿ ಓತಾರಂ। ನ ಲಭೇಥ ಅಗ್ಗಿ ಆರಮ್ಮಣಂ। ಪಚ್ಛಿಮಾಯ ಚೇಪಿ ನಂ ದಿಸಾಯ… ಉತ್ತರಾಯ ಚೇಪಿ ನಂ ದಿಸಾಯ… ದಕ್ಖಿಣಾಯ ಚೇಪಿ ನಂ ದಿಸಾಯ… ಹೇಟ್ಠಿಮತೋ ಚೇಪಿ ನಂ ದಿಸಾಯ… ಉಪರಿಮತೋ ಚೇಪಿ ನಂ ದಿಸಾಯ… ಯತೋ ಕುತೋಚಿ ಚೇಪಿ ನಂ ಪುರಿಸೋ ಆದಿತ್ತಾಯ ತಿಣುಕ್ಕಾಯ ಉಪಸಙ್ಕಮೇಯ್ಯ। ನೇವ ಲಭೇಥ ಅಗ್ಗಿ ಓತಾರಂ ನ ಲಭೇಥ ಅಗ್ಗಿ ಆರಮ್ಮಣಂ। ಏವಮೇವ ಖೋ। ಆವುಸೋ। ಏವಂವಿಹಾರಿಂ ಭಿಕ್ಖುಂ ಚಕ್ಖುತೋ ಚೇಪಿ ನಂ ಮಾರೋ ಉಪಸಙ್ಕಮತಿ। ನೇವ ಲಭೇಥ ಮಾರೋ ಓತಾರಂ ನ ಲಭೇಥ ಮಾರೋ ಆರಮ್ಮಣಂ। ಸೋತತೋ ಚೇಪಿ ನಂ…ಪೇ॰… ಮನತೋ ಚೇಪಿ ನಂ ಮಾರೋ ಉಪಸಙ್ಕಮತಿ ನೇವ ಲಭೇಥ ಮಾರೋ ಓತಾರಂ ನ ಲಭೇಥ ಮಾರೋ ಆರಮ್ಮಣಂ।>
      text <ಏವಂವಿಹಾರೀ ಚಾವುಸೋ। ಭಿಕ್ಖು ರೂಪೇ ಅಧಿಭೋಸಿ। ನ ರೂಪಾ ಭಿಕ್ಖುಂ ಅಧಿಭಂಸು। ಸದ್ದೇ ಭಿಕ್ಖು ಅಧಿಭೋಸಿ। ನ ಸದ್ದಾ ಭಿಕ್ಖುಂ ಅಧಿಭಂಸು। ಗನ್ಧೇ ಭಿಕ್ಖು ಅಧಿಭೋಸಿ। ನ ಗನ್ಧಾ ಭಿಕ್ಖುಂ ಅಧಿಭಂಸು। ರಸೇ ಭಿಕ್ಖು ಅಧಿಭೋಸಿ। ನ ರಸಾ ಭಿಕ್ಖುಂ ಅಧಿಭಂಸು। ಫೋಟ್ಠಬ್ಬೇ ಭಿಕ್ಖು ಅಧಿಭೋಸಿ। ನ ಫೋಟ್ಠಬ್ಬಾ ಭಿಕ್ಖುಂ ಅಧಿಭಂಸು। ಧಮ್ಮೇ ಭಿಕ್ಖು ಅಧಿಭೋಸಿ। ನ ಧಮ್ಮಾ ಭಿಕ್ಖುಂ ಅಧಿಭಂಸು। ಅಯಂ ವುಚ್ಚತಾವುಸೋ। ಭಿಕ್ಖು ರೂಪಾಧಿಭೂ ಸದ್ದಾಧಿಭೂ ಗನ್ಧಾಧಿಭೂ ರಸಾಧಿಭೂ ಫೋಟ್ಠಬ್ಬಾಧಿಭೂ ಧಮ್ಮಾಧಿಭೂ ಅಧಿಭೂ ಅನಧಿಭೂತೋ। ಅಧಿಭೋಸಿ ತೇ ಪಾಪಕೇ ಅಕುಸಲೇ ಧಮ್ಮೇ ಸಂಕಿಲೇಸಿಕೇ ಪೋನೋಭವಿಕೇ ಸದರೇ ದುಕ್ಖವಿಪಾಕೇ ಆಯತಿಂ ಜಾತಿಜರಾಮರಣಿಯೇ। ಏವಂ ಖೋ। ಆವುಸೋ। ಅನವಸ್ಸುತೋ ಹೋತೀತಿ ಅನವಸ್ಸುತೋ।>
      text <ಅಪರಿಡಯ್ಹಮಾನೋತಿ ರಾಗಜೇನ ಪರಿಳಾಹೇನ ಅಪರಿಡಯ್ಹಮಾನೋ। ದೋಸಜೇನ ಪರಿಳಾಹೇನ ಅಪರಿಡಯ್ಹಮಾನೋ। ಮೋಹಜೇನ ಪರಿಳಾಹೇನ ಅಪರಿಡಯ್ಹಮಾನೋತಿ ಅನವಸ್ಸುತೋ ಅಪರಿಡಯ್ಹಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೫೦>
        text <ಓಹಾರಯಿತ್ವಾ ಗಿಹಿಬ್ಯಞ್ಜನಾನಿ। ಸಞ್ಛನ್ನಪತ್ತೋ ಯಥಾ ಪಾರಿಛತ್ತಕೋ।>
        text <ಕಾಸಾಯವತ್ಥೋ ಅಭಿನಿಕ್ಖಮಿತ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಓಹಾರಯಿತ್ವಾ ಗಿಹಿಬ್ಯಞ್ಜನಾನಿ। ಸಞ್ಛನ್ನಪತ್ತೋ ಯಥಾ ಪಾರಿಛತ್ತಕೋ।>
        text <ಕಾಸಾಯವತ್ಥೋ ಅಭಿನಿಕ್ಖಮಿತ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಓಹಾರಯಿತ್ವಾ ಗಿಹಿಬ್ಯಞ್ಜನಾನೀತಿ ಗಿಹಿಬ್ಯಞ್ಜನಾನಿ ವುಚ್ಚನ್ತಿ ಕೇಸಾ ಚ ಮಸ್ಸೂ ಚ…ಪೇ॰… ದೀಘದಸಾನಿ ಇತಿ ವಾ। ಓಹಾರಯಿತ್ವಾ ಗಿಹಿಬ್ಯಞ್ಜನಾನೀತಿ ಗಿಹಿಬ್ಯಞ್ಜನಾನಿ ಓರೋಪಯಿತ್ವಾ ಸಮೋರೋಪಯಿತ್ವಾ ನಿಕ್ಖಿಪಿತ್ವಾ ಪಟಿಪ್ಪಸ್ಸಮ್ಭಿತ್ವಾತಿ ಓಹಾರಯಿತ್ವಾ ಗಿಹಿಬ್ಯಞ್ಜನಾನಿ।>
      text <ಸಞ್ಛನ್ನಪತ್ತೋ ಯಥಾ ಪಾರಿಛತ್ತಕೋತಿ ಯಥಾ ಸೋ ಪಾರಿಛತ್ತಕೋ ಕೋವಿಳಾರೋ ಬಹಲಪತ್ತಪಲಾಸೋ ಸನ್ದಚ್ಛಾಯೋ। ಏವಮೇವ ಸೋ ಪಚ್ಚೇಕಸಮ್ಬುದ್ಧೋ ಪರಿಪುಣ್ಣಪತ್ತಚೀವರಧರೋತಿ ಸಞ್ಛನ್ನಪತ್ತೋ ಯಥಾ ಪಾರಿಛತ್ತಕೋ।>
      text <ಕಾಸಾಯವತ್ಥೋ ಅಭಿನಿಕ್ಖಮಿತ್ವಾತಿ ಸೋ ಪಚ್ಚೇಕಸಮ್ಬುದ್ಧೋ ಸಬ್ಬಂ ಘರಾವಾಸಪಲಿಬೋಧಂ ಛಿನ್ದಿತ್ವಾ ಪುತ್ತದಾರಂ ಪಲಿಬೋಧಂ ಛಿನ್ದಿತ್ವಾ ಞಾತಿಪಲಿಬೋಧಂ ಛಿನ್ದಿತ್ವಾ ಮಿತ್ತಾಮಚ್ಚಪಲಿಬೋಧಂ ಛಿನ್ದಿತ್ವಾ ಸನ್ನಿಧಿಪಲಿಬೋಧಂ ಛಿನ್ದಿತ್ವಾ ಕೇಸಮಸ್ಸುಂ ಓಹಾರೇತ್ವಾ ಕಾಸಾಯಾನಿ ವತ್ಥಾನಿ ಅಚ್ಛಾದೇತ್ವಾ ಅಗಾರಸ್ಮಾ ಅನಗಾರಿಯಂ ಪಬ್ಬಜಿತ್ವಾ ಅಕಿಞ್ಚನಭಾವಂ ಉಪಗನ್ತ್ವಾ ಏಕೋ ಚರತಿ ವಿಹರತಿ ಇರಿಯತಿ ವತ್ತೇತಿ ಪಾಲೇತಿ ಯಪೇತಿ ಯಾಪೇತೀತಿ ಕಾಸಾಯವತ್ಥೋ ಅಭಿನಿಕ್ಖಮಿತ್ವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      stand <ತತಿಯೋ ವಗ್ಗೋ।>
    text <ಚತುತ್ಥವಗ್ಗೋ>
      text <೧೫೧>
        text <ರಸೇಸು ಗೇಧಂ ಅಕರಂ ಅಲೋಲೋ। ಅನಞ್ಞಪೋಸೀ ಸಪದಾನಚಾರೀ।>
        text <ಕುಲೇ ಕುಲೇ ಅಪ್ಪಟಿಬದ್ಧಚಿತ್ತೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಅನಞ್ಞಪೋಸಿಮಞ್ಞಾತಂ। ದನ್ತಂ ಸಾರೇ ಪತಿಟ್ಠಿತಂ।>
        text <ಖೀಣಾಸವಂ ವನ್ತದೋಸಂ। ತಮಹಂ ಬ್ರೂಮಿ ಬ್ರಾಹ್ಮಣನ್ತಿ॥>
        text <ರಸೇಸು ಗೇಧಂ ಅಕರಂ ಅಲೋಲೋ। ಅನಞ್ಞಪೋಸೀ ಸಪದಾನಚಾರೀ।>
        text <ಕುಲೇ ಕುಲೇ ಅಪ್ಪಟಿಬದ್ಧಚಿತ್ತೋ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ರಸೇಸು ಗೇಧಂ ಅಕರಂ ಅಲೋಲೋತಿ। ರಸೋತಿ ಮೂಲರಸೋ ಖನ್ಧರಸೋ ತಚರಸೋ ಪತ್ತರಸೋ ಪುಪ್ಫರಸೋ ಫಲರಸೋ। ಅಮ್ಬಿಲಂ ಮಧುರಂ ತಿತ್ತಕಂ ಕಟುಕಂ ಲೋಣಿಕಂ ಖಾರಿಕಂ ಲಮ್ಬಿಕಂ ಕಸಾವೋ ಸಾದು ಅಸಾದು ಸೀತಂ ಉಣ್ಹಂ। ಸನ್ತೇಕೇ ಸಮಣಬ್ರಾಹ್ಮಣಾ ರಸಗಿದ್ಧಾ। ತೇ ಜಿವ್ಹಗ್ಗೇನ ರಸಗ್ಗಾನಿ ಪರಿಯೇಸನ್ತಾ ಆಹಿಣ್ಡನ್ತಿ। ತೇ ಅಮ್ಬಿಲಂ ಲಭಿತ್ವಾ ಅನಮ್ಬಿಲಂ ಪರಿಯೇಸನ್ತಿ। ಅನಮ್ಬಿಲಂ ಲಭಿತ್ವಾ ಅಮ್ಬಿಲಂ ಪರಿಯೇಸನ್ತಿ। ಮಧುರಂ ಲಭಿತ್ವಾ ಅಮಧುರಂ ಪರಿಯೇಸನ್ತಿ। ಅಮಧುರಂ ಲಭಿತ್ವಾ ಮಧುರಂ ಪರಿಯೇಸನ್ತಿ। ತಿತ್ತಕಂ ಲಭಿತ್ವಾ ಅತಿತ್ತಕಂ ಪರಿಯೇಸನ್ತಿ। ಅತಿತ್ತಕಂ ಲಭಿತ್ವಾ ತಿತ್ತಕಂ ಪರಿಯೇಸನ್ತಿ। ಕಟುಕಂ ಲಭಿತ್ವಾ ಅಕುಟಕಂ ಪರಿಯೇಸನ್ತಿ। ಅಕುಟಕಂ ಲಭಿತ್ವಾ ಕಟುಕಂ ಪರಿಯೇಸನ್ತಿ। ಲೋಣಿಕಂ ಲಭಿತ್ವಾ ಅಲೋಣಿಕಂ ಪರಿಯೇಸನ್ತಿ। ಅಲೋಣಿಕಂ ಲಭಿತ್ವಾ ಲೋಣಿಕಂ ಪರಿಯೇಸನ್ತಿ। ಖಾರಿಕಂ ಲಭಿತ್ವಾ ಅಖಾರಿಕಂ ಪರಿಯೇಸನ್ತಿ। ಅಖಾರಿಕಂ ಲಭಿತ್ವಾ ಖಾರಿಕಂ ಪರಿಯೇಸನ್ತಿ। ಕಸಾವಂ ಲಭಿತ್ವಾ ಅಕಸಾವಂ ಪರಿಯೇಸನ್ತಿ। ಅಕಸಾವಂ ಲಭಿತ್ವಾ ಕಸಾವಂ ಪರಿಯೇಸನ್ತಿ। ಲಮ್ಬಿಕಂ ಲಭಿತ್ವಾ ಅಲಮ್ಬಿಕಂ ಪರಿಯೇಸನ್ತಿ। ಅಲಮ್ಬಿಕಂ ಲಭಿತ್ವಾ ಲಮ್ಬಿಕಂ ಪರಿಯೇಸನ್ತಿ। ಸಾದುಂ ಲಭಿತ್ವಾ ಅಸಾದುಂ ಪರಿಯೇಸನ್ತಿ। ಅಸಾದುಂ ಲಭಿತ್ವಾ ಸಾದುಂ ಪರಿಯೇಸನ್ತಿ। ಸೀತಂ ಲಭಿತ್ವಾ ಉಣ್ಹಂ ಪರಿಯೇಸನ್ತಿ। ಉಣ್ಹಂ ಲಭಿತ್ವಾ ಸೀತಂ ಪರಿಯೇಸನ್ತಿ। ತೇ ಯಂ ಯಂ ಲಭನ್ತಿ ತೇನ ತೇನ ನ ತುಸ್ಸನ್ತಿ। ಅಪರಾಪರಂ ಪರಿಯೇಸನ್ತಿ। ಮನಾಪಿಕೇಸು ರಸೇಸು ರತ್ತಾ ಗಿದ್ಧಾ ಗಥಿತಾ ಮುಚ್ಛಿತಾ ಅಜ್ಝೋಸನ್ನಾ ಲಗ್ಗಾ ಲಗ್ಗಿತಾ ಪಲಿಬುದ್ಧಾ। ಸಾ ರಸತಣ್ಹಾ ತಸ್ಸ ಪಚ್ಚೇಕಸಮ್ಬುದ್ಧಸ್ಸ ಪಹೀನಾ ಉಚ್ಛಿನ್ನಮೂಲಾ ತಾಲಾವತ್ಥುಕತಾ ಅನಭಾವಂಕತಾ ಆಯತಿಂ ಅನುಪ್ಪಾದಧಮ್ಮಾ। ತಸ್ಮಾ ಸೋ ಪಚ್ಚೇಕಸಮ್ಬುದ್ಧೋ ಪಟಿಸಙ್ಖಾ ಯೋನಿಸೋ ಆಹಾರಂ ಆಹಾರೇತಿ ನೇವ ದವಾಯ ನ ಮದಾಯ ನ ಮಣ್ಡನಾಯ ನ ವಿಭೂಸನಾಯ। ಯಾವದೇವ ಇಮಸ್ಸ ಕಾಯಸ್ಸ ಠಿತಿಯಾ ಯಾಪನಾಯ ವಿಹಿಂಸೂಪರತಿಯಾ ಬ್ರಹ್ಮಚರಿಯಾನುಗ್ಗಹಾಯ। ಇತಿ ಪುರಾಣಞ್ಚ ವೇದನಂ ಪಟಿಹಙ್ಖಾಮಿ। ನವಞ್ಚ ವೇದನಂ ನ ಉಪ್ಪಾದೇಸ್ಸಾಮಿ। ಯಾತ್ರಾ ಚ ಮೇ ಭವಿಸ್ಸತಿ ಅನವಜ್ಜತಾ ಚ ಫಾಸುವಿಹಾರೋ ಚಾತಿ।>
      text <ಯಥಾ ವಣಂ ಆಲಿಮ್ಪೇಯ್ಯ ಯಾವದೇವ ಆರುಹಣತ್ಥಾಯ। ಯಥಾ ವಾ ಅಕ್ಖಂ ಅಬ್ಭಞ್ಜೇಯ್ಯ ಯಾವದೇವ ಭಾರಸ್ಸ ನಿತ್ಥರಣತ್ಥಾಯ। ಯಥಾ ಪುತ್ತಮಂಸಂ ಆಹಾರಂ ಆಹರೇಯ್ಯ ಯಾವದೇವ ಕನ್ತಾರಸ್ಸ ನಿತ್ಥರಣತ್ಥಾಯ। ಏವಮೇವ ಸೋ ಪಚ್ಚೇಕಸಮ್ಬುದ್ಧೋ ಪಟಿಸಙ್ಖಾ ಯೋನಿಸೋ ಆಹಾರಂ ಆಹಾರೇತಿ ನೇವ ದವಾಯ ನ ಮದಾಯ ನ ಮಣ್ಡನಾಯ ನ ವಿಭೂಸನಾಯ। ಯಾವದೇವ ಇಮಸ್ಸ ಕಾಯಸ್ಸ ಠಿತಿಯಾ ಯಾಪನಾಯ ವಿಹಿಂಸೂಪರತಿಯಾ ಬ್ರಹ್ಮಚರಿಯಾನುಗ್ಗಹಾಯ। ಇತಿ ಪುರಾಣಞ್ಚ ವೇದನಂ ಪಟಿಹಙ್ಖಾಮಿ। ನವಞ್ಚ ವೇದನಂ ನ ಉಪ್ಪಾದೇಸ್ಸಾಮಿ। ಯಾತ್ರಾ ಚ ಮೇ ಭವಿಸ್ಸತಿ ಅನವಜ್ಜತಾ ಚ ಫಾಸುವಿಹಾರೋ ಚಾತಿ। ರಸತಣ್ಹಾಯ ಆರತೋ ವಿರತೋ ಪಟಿವಿರತೋ ನಿಕ್ಖನ್ತೋ ನಿಸ್ಸಟೋ ವಿಪ್ಪಮುತ್ತೋ ವಿಸಞ್ಞುತ್ತೋ ವಿಮರಿಯಾದಿಕತೇನ ಚೇತಸಾ ವಿಹರತೀತಿ ರಸೇಸು ಗೇಧಂ ಅಕರಂ।>
      text <ಅಲೋಲೋತಿ ಲೋಲುಪ್ಪಂ ವುಚ್ಚತಿ ತಣ್ಹಾ। ಯೋ ರಾಗೋ ಸಾರಾಗೋ…ಪೇ॰… ಅಭಿಜ್ಝಾ ಲೋಭೋ ಅಕುಸಲಮೂಲಂ। ಸಾ ಲೋಲುಪ್ಪಾ ತಣ್ಹಾ ತಸ್ಸ ಪಚ್ಚೇಕಸಮ್ಬುದ್ಧಸ್ಸ ಪಹೀನಾ ಉಚ್ಛಿನ್ನಮೂಲಾ ತಾಲಾವತ್ಥುಕತಾ ಅನಭಾವಂಕತಾ ಆಯತಿಂ ಅನುಪ್ಪಾದಧಮ್ಮಾ। ತಸ್ಮಾ ಪಚ್ಚೇಕಸಮ್ಬುದ್ಧೋ ಅಲೋಲೋತಿ ರಸೇಸು ಗೇಧಂ ಅಕರಂ ಅಲೋಲೋ।>
      text <ಅನಞ್ಞಪೋಸೀ ಸಪದಾನಚಾರೀತಿ ಅನಞ್ಞಪೋಸೀತಿ ಸೋ ಪಚ್ಚೇಕಸಮ್ಬುದ್ಧೋ ಅತ್ತಾನಞ್ಞೇವ ಪೋಸೇತಿ। ನ ಪರನ್ತಿ।>
      text <ಅನಞ್ಞಪೋಸೀ ಸಪದಾನಚಾರೀತಿ ಸೋ ಪಚ್ಚೇಕಸಮ್ಬುದ್ಧೋ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ಗಾಮಂ ವಾ ನಿಗಮಂ ವಾ ಪಿಣ್ಡಾಯ ಪವಿಸತಿ ರಕ್ಖಿತೇನೇವ ಕಾಯೇನ ರಕ್ಖಿತಾಯ ವಾಚಾಯ ರಕ್ಖಿತೇನ ಚಿತ್ತೇನ ಉಪಟ್ಠಿತಾಯ ಸತಿಯಾ ಸಂವುತೇಹಿ ಇನ್ದ್ರಿಯೇಹಿ। ಓಕ್ಖಿತ್ತಚಕ್ಖು ಇರಿಯಾಪಥಸಮ್ಪನ್ನೋ ಕುಲಾ ಕುಲಂ ಅನತಿಕ್ಕಮನ್ತೋ ಪಿಣ್ಡಾಯ ಚರತೀತಿ ಅನಞ್ಞಪೋಸೀ ಸಪದಾನಚಾರೀ।>
      text <ಕುಲೇ ಕುಲೇ ಅಪ್ಪಟಿಬದ್ಧಚಿತ್ತೋತಿ ದ್ವೀಹಿ ಕಾರಣೇಹಿ ಪಟಿಬದ್ಧಚಿತ್ತೋ ಹೋತಿ ಅತ್ತಾನಂ ವಾ ನೀಚಂ ಠಪೇನ್ತೋ ಪರಂ ಉಚ್ಚಂ ಠಪೇನ್ತೋ ಪಟಿಬದ್ಧಚಿತ್ತೋ ಹೋತಿ। ಅತ್ತಾನಂ ವಾ ಉಚ್ಚಂ ಠಪೇನ್ತೋ ಪರಂ ನೀಚಂ ಠಪೇನ್ತೋ ಪಟಿಬದ್ಧಚಿತ್ತೋ ಹೋತಿ। ಕಥಂ ಅತ್ತಾನಂ ನೀಚಂ ಠಪೇನ್ತೋ ಪರಂ ಉಚ್ಚಂ ಠಪೇನ್ತೋ ಪಟಿಬದ್ಧಚಿತ್ತೋ ಹೋತಿ॥ ತುಮ್ಹೇ ಮೇ ಬಹೂಪಕಾರಾ। ಅಹಂ ತುಮ್ಹೇ ನಿಸ್ಸಾಯ ಲಭಾಮಿ ಚೀವರಪಿಣ್ಡಪಾತಸೇನಾಸನಗಿಲಾನಪಚ್ಚಯಭೇಸಜ್ಜಪರಿಕ್ಖಾರಂ। ಯಮ್ಪಿ ಮೇ ಅಞ್ಞೇ ದಾತುಂ ವಾ ಕಾತುಂ ವಾ ಮಞ್ಞನ್ತಿ ತುಮ್ಹೇ ನಿಸ್ಸಾಯ ತುಮ್ಹೇ ಪಸ್ಸನ್ತಾ। ಯಮ್ಪಿ ಮೇ ಪೋರಾಣಂ ಮಾತಾಪೇತ್ತಿಕಂ ನಾಮಗೋತ್ತಂ ತಮ್ಪಿ ಮೇ ಅನ್ತರಹಿತಂ ತುಮ್ಹೇಹಿ ಅಹಂ ಞಾಯಾಮಿ ಅಸುಕಸ್ಸ ಕುಲುಪಕೋ। ಅಸುಕಾಯ ಕುಲುಪಕೋತಿ। ಏವಂ ಅತ್ತಾನಂ ನೀಚಂ ಠಪೇನ್ತೋ ಪರಂ ಉಚ್ಚಂ ಠಪೇನ್ತೋ ಪಟಿಬದ್ಧಚಿತ್ತೋ ಹೋತಿ।>
      text <ಕಥಂ ಅತ್ತಾನಂ ಉಚ್ಚಂ ಠಪೇನ್ತೋ ಪರಂ ನೀಚಂ ಠಪೇನ್ತೋ ಪಟಿಬದ್ಧಚಿತ್ತೋ ಹೋತಿ॥ ಅಹಂ ತುಮ್ಹಾಕಂ ಬಹೂಪಕಾರೋ। ತುಮ್ಹೇ ಮಂ ಆಗಮ್ಮ ಬುದ್ಧಂ ಸರಣಂ ಗತಾ ಧಮ್ಮಂ ಸರಣಂ ಗತಾ ಸಙ್ಘಂ ಸರಣಂ ಗತಾ। ಪಾಣಾತಿಪಾತಾ ಪಟಿವಿರತಾ। ಅದಿನ್ನಾದಾನಾ ಪಟಿವಿರತಾ। ಕಾಮೇಸುಮಿಚ್ಛಾಚಾರಾ ಪಟಿವಿರತಾ। ಮುಸಾವಾದಾ ಪಟಿವಿರತಾ। ಸುರಾಮೇರಯಮಜ್ಜಪಮಾದಟ್ಠಾನಾ ಪಟಿವಿರತಾ। ತುಮ್ಹಾಕಂ ಅಹಂ ಉದ್ದೇಸಂ ದೇಮಿ ಪರಿಪುಚ್ಛಂ ದೇಮಿ ಉಪೋಸಥಂ ಆಚಿಕ್ಖಾಮಿ ನವಕಮ್ಮಂ ಅಧಿಟ್ಠಾಮಿ। ಅಥ ಚ ಪನ ತುಮ್ಹೇ ಮಂ ಉಜ್ಝಿತ್ವಾ ಅಞ್ಞೇ ಸಕ್ಕರೋಥ ಗರುಂ ಕರೋಥ ಮಾನೇಥ ಪೂಜೇಥಾತಿ। ಏವಂ ಅತ್ತಾನಂ ಉಚ್ಚಂ ಠಪೇನ್ತೋ ಪರಂ ನೀಚಂ ಠಪೇನ್ತೋ ಪಟಿಬದ್ಧಚಿತ್ತೋ ಹೋತಿ।>
      text <ಕುಲೇ ಕುಲೇ ಅಪ್ಪಟಿಬದ್ಧಚಿತ್ತೋತಿ ಸೋ ಪಚ್ಚೇಕಸಮ್ಬುದ್ಧೋ ಕುಲಪಲಿಬೋಧೇನ ಅಪ್ಪಟಿಬದ್ಧಚಿತ್ತೋ ಹೋತಿ। ಗಣಪಲಿಬೋಧೇನ ಅಪ್ಪಟಿಬದ್ಧಚಿತ್ತೋ ಹೋತಿ। ಆವಾಸಪಲಿಬೋಧೇನ ಅಪ್ಪಟಿಬದ್ಧಚಿತ್ತೋ ಹೋತಿ। ಚೀವರಪಲಿಬೋಧೇನ ಅಪ್ಪಟಿಬದ್ಧಚಿತ್ತೋ ಹೋತಿ। ಪಿಣ್ಡಪಾತಪಲಿಬೋಧೇನ ಅಪ್ಪಟಿಬದ್ಧಚಿತ್ತೋ ಹೋತಿ। ಸೇನಾಸನಪಲಿಬೋಧೇನ ಅಪ್ಪಟಿಬದ್ಧಚಿತ್ತೋ ಹೋತಿ। ಗಿಲಾನಪಚ್ಚಯಭೇಸಜ್ಜಪರಿಕ್ಖಾರಪಲಿಬೋಧೇನ ಅಪ್ಪಟಿಬದ್ಧಚಿತ್ತೋ ಹೋತೀತಿ ಕುಲೇ ಕುಲೇ ಅಪ್ಪಟಿಬದ್ಧಚಿತ್ತೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೫೨>
        text <ಪಹಾಯ ಪಞ್ಚಾವರಣಾನಿ ಚೇತಸೋ। ಉಪಕ್ಕಿಲೇಸೇ ಬ್ಯಪನುಜ್ಜ ಸಬ್ಬೇ।>
        text <ಅನಿಸ್ಸಿತೋ ಛೇತ್ವ ಸಿನೇಹದೋಸಂ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಪಹಾಯ ಪಞ್ಚಾವರಣಾನಿ ಚೇತಸೋ। ಉಪಕ್ಕಿಲೇಸೇ ಬ್ಯಪನುಜ್ಜ ಸಬ್ಬೇ।>
        text <ಅನಿಸ್ಸಿತೋ ಛೇತ್ವ ಸಿನೇಹದೋಸಂ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಪಹಾಯ ಪಞ್ಚಾವರಣಾನಿ ಚೇತಸೋತಿ ಸೋ ಪಚ್ಚೇಕಸಮ್ಬುದ್ಧೋ ಕಾಮಚ್ಛನ್ದನೀವರಣಂ ಪಹಾಯ ಪಜಹಿತ್ವಾ ವಿನೋದೇತ್ವಾ ಬ್ಯನ್ತೀಕರಿತ್ವಾ ಅನಭಾವಂ ಗಮೇತ್ವಾ। ಬ್ಯಾಪಾದನೀವರಣಂ… ಥಿನಮಿದ್ಧನೀವರಣಂ… ಉದ್ಧಚ್ಚಕುಕ್ಕುಚ್ಚನೀವರಣಂ… ವಿಚಿಕಿಚ್ಛಾನೀವರಣಂ ಪಹಾಯ ಪಜಹಿತ್ವಾ ವಿನೋದೇತ್ವಾ ಬ್ಯನ್ತೀಕರಿತ್ವಾ ಅನಭಾವಂ ಗಮೇತ್ವಾ ವಿವಿಚ್ಚೇವ ಕಾಮೇಹಿ ವಿವಿಚ್ಚ ಅಕುಸಲೇಹಿ ಧಮ್ಮೇಹಿ ಸವಿತಕ್ಕಂ ಸವಿಚಾರಂ ವಿವೇಕಜಂ ಪೀತಿಸುಖಂ ಪಠಮಂ ಝಾನಂ ಉಪಸಮ್ಪಜ್ಜ ವಿಹರತೀತಿ ಪಹಾಯ ಪಞ್ಚಾವರಣಾನಿ ಚೇತಸೋ।>
      text <ಉಪಕ್ಕಿಲೇಸೇ ಬ್ಯಪನುಜ್ಜ ಸಬ್ಬೇತಿ ರಾಗೋ ಚಿತ್ತಸ್ಸ ಉಪಕ್ಕಿಲೇಸೋ। ದೋಸೋ ಚಿತ್ತಸ್ಸ ಉಪಕ್ಕಿಲೇಸೋ। ಮೋಹೋ ಚಿತ್ತಸ್ಸ ಉಪಕ್ಕಿಲೇಸೋ। ಕೋಧೋ… ಉಪನಾಹೋ…ಪೇ॰… ಸಬ್ಬಾಕುಸಲಾಭಿಸಙ್ಖಾರಾ ಚಿತ್ತಸ್ಸ ಉಪಕ್ಕಿಲೇಸಾ। ಉಪಕ್ಕಿಲೇಸೇ ಬ್ಯಪನುಜ್ಜ ಸಬ್ಬೇತಿ ಸಬ್ಬೇ ಚಿತ್ತಸ್ಸ ಉಪಕ್ಕಿಲೇಸೇ ಬ್ಯಪನುಜ್ಜ ಪನುದಿತ್ವಾ ಪಜಹಿತ್ವಾ ವಿನೋದೇತ್ವಾ ಬ್ಯನ್ತೀಕರಿತ್ವಾ ಅನಭಾವಂ ಗಮೇತ್ವಾತಿ ಉಪಕ್ಕಿಲೇಸೇ ಬ್ಯಪನುಜ್ಜ ಸಬ್ಬೇ।>
      text <ಅನಿಸ್ಸಿತೋ ಛೇತ್ವ ಸಿನೇಹದೋಸನ್ತಿ। ಅನಿಸ್ಸಿತೋತಿ ದ್ವೇ ನಿಸ್ಸಯಾ ತಣ್ಹಾನಿಸ್ಸಯೋ ಚ ದಿಟ್ಠಿನಿಸ್ಸಯೋ ಚ…ಪೇ॰… ಅಯಂ ತಣ್ಹಾನಿಸ್ಸಯೋ…ಪೇ॰… ಅಯಂ ದಿಟ್ಠಿನಿಸ್ಸಯೋ। ಸಿನೇಹೋತಿ ದ್ವೇ ಸ್ನೇಹಾ ತಣ್ಹಾಸ್ನೇಹೋ ಚ ದಿಟ್ಠಿಸ್ನೇಹೋ ಚ…ಪೇ॰… ಅಯಂ ತಣ್ಹಾಸ್ನೇಹೋ…ಪೇ॰… ಅಯಂ ದಿಟ್ಠಿಸ್ನೇಹೋ। ದೋಸೋತಿ ಯೋ ಚಿತ್ತಸ್ಸ ಆಘಾತೋ ಪಟಿಘಾತೋ ಪಟಿಘಂ ಪಟಿವಿರೋಧೋ ಕೋಪೋ ಪಕೋಪೋ ಸಮ್ಪಕೋಪೋ ದೋಸೋ ಪದೋಸೋ ಸಮ್ಪದೋಸೋ ಚಿತ್ತಸ್ಸ ಬ್ಯಾಪತ್ತಿ ಮನೋಪದೋಸೋ ಕೋಧೋ ಕುಜ್ಝನಾ ಕುಜ್ಝಿತತ್ತಂ ದೋಸೋ ದುಸ್ಸನಾ ದುಸ್ಸಿತತ್ತಂ ಬ್ಯಾಪತ್ತಿ ಬ್ಯಾಪಜ್ಜನಾ ಬ್ಯಾಪಜ್ಜಿತತ್ತಂ ಚಣ್ಡಿಕ್ಕಂ ಅಸುರೋಪೋ ಅನತ್ತಮನತಾ ಚಿತ್ತಸ್ಸ। ಅನಿಸ್ಸಿತೋ ಛೇತ್ವ ಸಿನೇಹದೋಸನ್ತಿ ಸೋ ಪಚ್ಚೇಕಸಮ್ಬುದ್ಧೋ ತಣ್ಹಾಸ್ನೇಹಞ್ಚ ದಿಟ್ಠಿಸ್ನೇಹಞ್ಚ ದೋಸಞ್ಚ ಛೇತ್ವಾ ಉಚ್ಛಿನ್ದಿತ್ವಾ ಸಮುಚ್ಛಿನ್ದಿತ್ವಾ ಪಜಹಿತ್ವಾ ವಿನೋದೇತ್ವಾ ಬ್ಯನ್ತೀಕರಿತ್ವಾ ಅನಭಾವಂ ಗಮೇತ್ವಾ ಚಕ್ಖುಂ ಅನಿಸ್ಸಿತೋ। ಸೋತಂ ಅನಿಸ್ಸಿತೋ…ಪೇ॰… ದಿಟ್ಠಸುತಮುತವಿಞ್ಞಾತಬ್ಬೇ ಧಮ್ಮೇ ಅನಿಸ್ಸಿತೋ ಅನಲ್ಲೀನೋ ಅನುಪಗತೋ ಅನಜ್ಝೋಸಿತೋ ಅನಧಿಮುತ್ತೋ ನಿಕ್ಖನ್ತೋ ನಿಸ್ಸಟೋ ವಿಪ್ಪಮುತ್ತೋ ವಿಸಞ್ಞುತ್ತೋ ವಿಮರಿಯಾದಿಕತೇನ ಚೇತಸಾ ವಿಹರತೀತಿ ಅನಿಸ್ಸಿತೋ ಛೇತ್ವ ಸಿನೇಹದೋಸಂ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೫೩>
        text <ವಿಪಿಟ್ಠಿಕತ್ವಾನ ಸುಖಂ ದುಖಞ್ಚ। ಪುಬ್ಬೇವ ಚ ಸೋಮನಸ್ಸದೋಮನಸ್ಸಂ।>
        text <ಲದ್ಧಾನುಪೇಕ್ಖಂ ಸಮಥಂ ವಿಸುದ್ಧಂ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ವಿಪಿಟ್ಠಿಕತ್ವಾನ ಸುಖಂ ದುಖಞ್ಚ। ಪುಬ್ಬೇವ ಚ ಸೋಮನಸ್ಸದೋಮನಸ್ಸಂ।>
        text <ಲದ್ಧಾನುಪೇಕ್ಖಂ ಸಮಥಂ ವಿಸುದ್ಧಂ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ವಿಪಿಟ್ಠಿಕತ್ವಾನ ಸುಖಂ ದುಖಞ್ಚ। ಪುಬ್ಬೇವ ಚ ಸೋಮನಸ್ಸದೋಮನಸ್ಸನ್ತಿ ಸೋ ಪಚ್ಚೇಕಸಮ್ಬುದ್ಧೋ ಸುಖಸ್ಸ ಚ ಪಹಾನಾ ದುಕ್ಖಸ್ಸ ಚ ಪಹಾನಾ ಪುಬ್ಬೇವ ಸೋಮನಸ್ಸದೋಮನಸ್ಸಾನಂ ಅತ್ಥಙ್ಗಮಾ ಅದುಕ್ಖಮಸುಖಂ ಉಪೇಕ್ಖಾಸತಿಪಾರಿಸುದ್ಧಿಂ ಚತುತ್ಥಂ ಝಾನಂ ಉಪಸಮ್ಪಜ್ಜ ವಿಹರತೀತಿ ವಿಪಿಟ್ಠಿಕತ್ವಾನ ಸುಖಂ ದುಖಞ್ಚ। ಪುಬ್ಬೇವ ಚ ಸೋಮನಸ್ಸದೋಮನಸ್ಸಂ।>
      text <ಲದ್ಧಾನುಪೇಕ್ಖಂ ಸಮಥಂ ವಿಸುದ್ಧನ್ತಿ। ಉಪೇಕ್ಖಾತಿ ಯಾ ಚತುತ್ಥಜ್ಝಾನೇ ಉಪೇಕ್ಖಾ ಉಪೇಕ್ಖನಾ ಅಜ್ಝುಪೇಕ್ಖನಾ ಚಿತ್ತಸಮತಾ ಚಿತ್ತಪ್ಪಸ್ಸದ್ಧತಾ ಮಜ್ಝತ್ತತಾ ಚಿತ್ತಸ್ಸ। ಸಮಥೋತಿ ಯಾ ಚಿತ್ತಸ್ಸ ಠಿತಿ ಸಣ್ಠಿತಿ ಅವಟ್ಠಿತಿ ಅವಿಸಾಹಾರೋ ಅವಿಕ್ಖೇಪೋ ಅವಿಸಾಹಟಮಾನಸತಾ ಸಮಥೋ ಸಮಾಧಿನ್ದ್ರಿಯಂ ಸಮಾಧಿಬಲಂ ಸಮ್ಮಾಸಮಾಧಿ। ಚತುತ್ಥಜ್ಝಾನೇ ಉಪೇಕ್ಖಾ ಚ ಸಮಥೋ ಚ ಸುದ್ಧಾ ಹೋನ್ತಿ ವಿಸುದ್ಧಾ ಪರಿಯೋದಾತಾ ಅನಙ್ಗಣಾ ವಿಗತೂಪಕ್ಕಿಲೇಸಾ ಮುದುಭೂತಾ ಕಮ್ಮನಿಯಾ ಠಿತಾ ಆನೇಞ್ಜಪ್ಪತ್ತಾ। ಲದ್ಧಾನುಪೇಕ್ಖಂ ಸಮಥಂ ವಿಸುದ್ಧನ್ತಿ ಚತುತ್ಥಜ್ಝಾನಂ ಉಪೇಕ್ಖಞ್ಚ ಸಮಥಞ್ಚ ಲದ್ಧಾ ಲಭಿತ್ವಾ ವಿನ್ದಿತ್ವಾ ಪಟಿಲಭಿತ್ವಾತಿ ಲದ್ಧಾನುಪೇಕ್ಖಂ ಸಮಥಂ ವಿಸುದ್ಧಂ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೫೪>
        text <ಆರದ್ಧವೀರಿಯೋ ಪರಮತ್ಥಪತ್ತಿಯಾ। ಅಲೀನಚಿತ್ತೋ ಅಕುಸೀತವುತ್ತಿ।>
        text <ದಳ್ಹನಿಕ್ಕಮೋ ಥಾಮಬಲೂಪಪನ್ನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ನಾಸಿಸ್ಸಂ ನ ಪಿವಿಸ್ಸಾಮಿ। ವಿಹಾರತೋ ನ ನಿಕ್ಖಮೇ।>
        text <ನಪಿ ಪಸ್ಸಂ ನಿಪಾತೇಸ್ಸಂ। ತಣ್ಹಾಸಲ್ಲೇ ಅನೂಹತೇತಿ॥>
        text <ಆರದ್ಧವೀರಿಯೋ ಪರಮತ್ಥಪತ್ತಿಯಾ। ಅಲೀನಚಿತ್ತೋ ಅಕುಸೀತವುತ್ತಿ।>
        text <ದಳ್ಹನಿಕ್ಕಮೋ ಥಾಮಬಲೂಪಪನ್ನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಆರದ್ಧವೀರಿಯೋ ಪರಮತ್ಥಪತ್ತಿಯಾತಿ ಪರಮತ್ಥಂ ವುಚ್ಚತಿ ಅಮತಂ ನಿಬ್ಬಾನಂ। ಯೋ ಸೋ ಸಬ್ಬಸಙ್ಖಾರಸಮಥೋ ಸಬ್ಬೂಪಧಿಪಟಿನಿಸ್ಸಗ್ಗೋ ತಣ್ಹಕ್ಖಯೋ ವಿರಾಗೋ ನಿರೋಧೋ ನಿಬ್ಬಾನಂ। ಪರಮತ್ಥಸ್ಸ ಪತ್ತಿಯಾ ಲಾಭಾಯ ಪಟಿಲಾಭಾಯ ಅಧಿಗಮಾಯ ಫಸ್ಸನಾಯ ಸಚ್ಛಿಕಿರಿಯಾಯ ಆರದ್ಧವೀರಿಯೋ ವಿಹರತಿ ಅಕುಸಲಾನಂ ಧಮ್ಮಾನಂ ಪಹಾನಾಯ ಕುಸಲಾನಂ ಧಮ್ಮಾನಂ ಸಮ್ಪದಾಯ ಥಾಮವಾ ದಳ್ಹಪರಕ್ಕಮೋ ಅನಿಕ್ಖಿತ್ತಧುರೋ ಕುಸಲೇಸು ಧಮ್ಮೇಸೂತಿ ಆರದ್ಧವೀರಿಯೋ ಪರಮತ್ಥಪತ್ತಿಯಾ।>
      text <ಅಲೀನಚಿತ್ತೋ ಅಕುಸೀತವುತ್ತೀತಿ ಸೋ ಪಚ್ಚೇಕಸಮ್ಬುದ್ಧೋ ಅನುಪ್ಪನ್ನಾನಂ ಪಾಪಕಾನಂ ಅಕುಸಲಾನಂ ಧಮ್ಮಾನಂ ಅನುಪ್ಪಾದಾಯ ಛನ್ದಂ ಜನೇತಿ ವಾಯಮತಿ ವೀರಿಯಂ ಆರಭತಿ ಚಿತ್ತಂ ಪಗ್ಗಣ್ಹಾತಿ ಪದಹತಿ। ಉಪ್ಪನ್ನಾನಂ ಪಾಪಕಾನಂ ಅಕುಸಲಾನಂ ಧಮ್ಮಾನಂ ಪಹಾನಾಯ…ಪೇ॰… ಅನುಪ್ಪನ್ನಾನಂ ಕುಸಲಾನಂ ಧಮ್ಮಾನಂ ಉಪ್ಪಾದಾಯ…ಪೇ॰… ಉಪ್ಪನ್ನಾನಂ ಕುಸಲಾನಂ ಧಮ್ಮಾನಂ ಠಿತಿಯಾ ಅಸಮ್ಮೋಸಾಯ ಭಿಯ್ಯೋಭಾವಾಯ ವೇಪುಲ್ಲಾಯ ಭಾವನಾಯ ಪಾರಿಪೂರಿಯಾ ಛನ್ದಂ ಜನೇತಿ ವಾಯಮತಿ ವೀರಿಯಂ ಆರಭತಿ ಚಿತ್ತಂ ಪಗ್ಗಣ್ಹಾತಿ ಪದಹತೀತಿ ಏವಂ ಅಲೀನಚಿತ್ತೋ ಅಕುಸೀತವುತ್ತಿ।>
      text <ಅಥ ವಾ। ಕಾಮಂ ತಚೋ ಚ ನ್ಹಾರು ಚ ಅಟ್ಠಿ ಚ ಅವಸಿಸ್ಸತು। ಸರೀರೇ ಉಪಸುಸ್ಸತು ಮಂಸಲೋಹಿತಂ। ಯಂ ತಂ ಪುರಿಸಥಾಮೇನ ಪುರಿಸಬಲೇನ ಪುರಿಸವೀರಿಯೇನ ಪುರಿಸಪರಕ್ಕಮೇನ ಪತ್ತಬ್ಬಂ ನ ತಂ ಅಪಾಪುಣಿತ್ವಾ ವೀರಿಯಸ್ಸ ಸಣ್ಠಾನಂ ಭವಿಸ್ಸತೀತಿ ಚಿತ್ತಂ ಪಗ್ಗಣ್ಹಾತಿ ಪದಹತಿ। ಏವಮ್ಪಿ ಅಲೀನಚಿತ್ತೋ ಅಕುಸೀತವುತ್ತಿ।>
      text <ಚಿತ್ತಂ ಪಗ್ಗಣ್ಹಾತಿ ಪದಹತಿ। ಏವಮ್ಪಿ ಅಲೀನಚಿತ್ತೋ ಅಕುಸೀತವುತ್ತಿ।>
      text <ನ ತಾವಾಹಂ ಇಮಂ ಪಲ್ಲಙ್ಕಂ ಭಿನ್ದಿಸ್ಸಾಮಿ ಯಾವ ಮೇ ನ ಅನುಪಾದಾಯ ಆಸವೇಹಿ ಚಿತ್ತಂ ವಿಮುಚ್ಚಿಸ್ಸತೀತಿ ಚಿತ್ತಂ ಪಗ್ಗಣ್ಹಾತಿ ಪದಹತಿ। ಏವಮ್ಪಿ ಅಲೀನಚಿತ್ತೋ ಅಕುಸೀತವುತ್ತಿ।>
      text <ನ ತಾವಾಹಂ ಇಮಮ್ಹಾ ಆಸನಾ ವುಟ್ಠಹಿಸ್ಸಾಮಿ ಯಾವ ಮೇ ನ ಅನುಪಾದಾಯ ಆಸವೇಹಿ ಚಿತ್ತಂ ವಿಮುಚ್ಚಿಸ್ಸತೀತಿ ಚಿತ್ತಂ ಪಗ್ಗಣ್ಹಾತಿ ಪದಹತಿ। ಏವಮ್ಪಿ ಅಲೀನಚಿತ್ತೋ ಅಕುಸೀತವುತ್ತಿ।>
      text <ನ ತಾವಾಹಂ ಇಮಮ್ಹಾ ಚಙ್ಕಮಾ ಓರೋಹಿಸ್ಸಾಮಿ…ಪೇ॰… ವಿಹಾರಾ ನಿಕ್ಖಮಿಸ್ಸಾಮಿ… ಅಡ್ಢಯೋಗಾ ನಿಕ್ಖಮಿಸ್ಸಾಮಿ… ಪಾಸಾದಾ ನಿಕ್ಖಮಿಸ್ಸಾಮಿ… ಹಮ್ಮಿಯಾ ನಿಕ್ಖಮಿಸ್ಸಾಮಿ… ಗುಹಾಯ ನಿಕ್ಖಮಿಸ್ಸಾಮಿ… ಲೇಣಾ ನಿಕ್ಖಮಿಸ್ಸಾಮಿ… ಕುಟಿಯಾ ನಿಕ್ಖಮಿಸ್ಸಾಮಿ… ಕೂಟಾಗಾರಾ ನಿಕ್ಖಮಿಸ್ಸಾಮಿ… ಅಟ್ಟಾ ನಿಕ್ಖಮಿಸ್ಸಾಮಿ… ಮಾಳಾ ನಿಕ್ಖಮಿಸ್ಸಾಮಿ… ಉದ್ದಣ್ಡಾ ನಿಕ್ಖಮಿಸ್ಸಾಮಿ … ಉಪಟ್ಠಾನಸಾಲಾಯ ನಿಕ್ಖಮಿಸ್ಸಾಮಿ… ಮಣ್ಡಪಾ ನಿಕ್ಖಮಿಸ್ಸಾಮಿ… ರುಕ್ಖಮೂಲಾ ನಿಕ್ಖಮಿಸ್ಸಾಮಿ ಯಾವ ಮೇ ನ ಅನುಪಾದಾಯ ಆಸವೇಹಿ ಚಿತ್ತಂ ವಿಮುಚ್ಚಿಸ್ಸತೀತಿ ಚಿತ್ತಂ ಪಗ್ಗಣ್ಹಾತಿ ಪದಹತಿ। ಏವಮ್ಪಿ ಅಲೀನಚಿತ್ತೋ ಅಕುಸೀತವುತ್ತಿ।>
      text <ಇಮಸ್ಮಿಂಯೇವ ಪುಬ್ಬಣ್ಹಸಮಯೇ ಅರಿಯಧಮ್ಮಂ ಆಹರಿಸ್ಸಾಮಿ ಸಮಾಹರಿಸ್ಸಾಮಿ ಅಧಿಗಚ್ಛಿಸ್ಸಾಮಿ ಫಸ್ಸಯಿಸ್ಸಾಮಿ ಸಚ್ಛಿಕರಿಸ್ಸಾಮೀತಿ ಚಿತ್ತಂ ಪಗ್ಗಣ್ಹಾತಿ ಪದಹತಿ। ಏವಮ್ಪಿ ಅಲೀನಚಿತ್ತೋ ಅಕುಸೀತವುತ್ತಿ। ಇಮಸ್ಮಿಂಯೇವ ಮಜ್ಝನ್ಹಿಕಸಮಯೇ…ಪೇ॰… ಸಾಯನ್ಹಸಮಯೇ …ಪೇ॰… ಪುರೇಭತ್ತಂ… ಪಚ್ಛಾಭತ್ತಂ… ಪುರಿಮಯಾಮಂ… ಮಜ್ಝಿಮಯಾಮಂ… ಪಚ್ಛಿಮಯಾಮಂ… ಕಾಳೇ… ಜುಣ್ಹೇ… ವಸ್ಸೇ… ಹೇಮನ್ತೇ … ಗಿಮ್ಹೇ… ಪುರಿಮೇ ವಯೋಖನ್ಧೇ… ಮಜ್ಝಿಮೇ ವಯೋಖನ್ಧೇ… ಪಚ್ಛಿಮೇ ವಯೋಖನ್ಧೇ ಅರಿಯಧಮ್ಮಂ ಆಹರಿಸ್ಸಾಮಿ ಸಮಾಹರಿಸ್ಸಾಮಿ ಅಧಿಗಚ್ಛಿಸ್ಸಾಮಿ ಫಸ್ಸಯಿಸ್ಸಾಮಿ ಸಚ್ಛಿಕರಿಸ್ಸಾಮೀತಿ ಚಿತ್ತಂ ಪಗ್ಗಣ್ಹಾತಿ ಪದಹತಿ। ಏವಮ್ಪಿ ಅಲೀನಚಿತ್ತೋ ಅಕುಸೀತವುತ್ತಿ।>
      text <ದಳ್ಹನಿಕ್ಕಮೋ ಥಾಮಬಲೂಪಪನ್ನೋತಿ ಸೋ ಪಚ್ಚೇಕಸಮ್ಬುದ್ಧೋ ದಳ್ಹಸಮಾದಾನೋ ಅಹೋಸಿ ಕುಸಲೇಸು ಧಮ್ಮೇಸು ಅವಟ್ಠಿತಸಮಾದಾನೋ ಕಾಯಸುಚರಿತೇ ವಚೀಸುಚರಿತೇ ಮನೋಸುಚರಿತೇ ದಾನಸಂವಿಭಾಗೇ ಸೀಲಸಮಾದಾನೇ ಉಪೋಸಥುಪವಾಸೇ ಮತ್ತೇಯ್ಯತಾಯ ಪೇತ್ತೇಯ್ಯತಾಯ ಸಾಮಞ್ಞತಾಯ ಬ್ರಹ್ಮಞ್ಞತಾಯ ಕುಲೇಜೇಟ್ಠಾಪಚಾಯಿತಾಯ ಅಞ್ಞತರಞ್ಞತರೇಸು ಅಧಿಕುಸಲೇಸು ಧಮ್ಮೇಸೂತಿ ದಳ್ಹನಿಕ್ಕಮೋ। ಥಾಮಬಲೂಪಪನ್ನೋತಿ ಸೋ ಪಚ್ಚೇಕಸಮ್ಬುದ್ಧೋ ಥಾಮೇನ ಚ ಬಲೇನ ಚ ವೀರಿಯೇನ ಚ ಪರಕ್ಕಮೇನ ಚ ಪಞ್ಞಾಯ ಚ ಉಪೇತೋ ಹೋತಿ ಸಮುಪೇತೋ ಉಪಾಗತೋ ಸಮುಪಾಗತೋ ಉಪಪನ್ನೋ ಸಮುಪಪನ್ನೋ ಸಮನ್ನಾಗತೋತಿ ದಳ್ಹನಿಕ್ಕಮೋ ಥಾಮಬಲೂಪಪನ್ನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೫೫>
        text <ಪಟಿಸಲ್ಲಾನಂ ಝಾನಮರಿಞ್ಚಮಾನೋ। ಧಮ್ಮೇಸು ನಿಚ್ಚಂ ಅನುಧಮ್ಮಚಾರೀ।>
        text <ಆದೀನವಂ ಸಮ್ಮಸಿತಾ ಭವೇಸು। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಪಟಿಸಲ್ಲಾನಂ ಝಾನಮರಿಞ್ಚಮಾನೋ। ಧಮ್ಮೇಸು ನಿಚ್ಚಂ ಅನುಧಮ್ಮಚಾರೀ।>
        text <ಆದೀನವಂ ಸಮ್ಮಸಿತಾ ಭವೇಸು। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಪಟಿಸಲ್ಲಾನಂ ಝಾನಮರಿಞ್ಚಮಾನೋತಿ ಸೋ ಪಚ್ಚೇಕಸಮ್ಬುದ್ಧೋ ಪಟಿಸಲ್ಲಾನಾರಾಮೋ ಹೋತಿ ಪಟಿಸಲ್ಲಾನರತೋ ಅಜ್ಝತ್ತಂ ಚೇತೋಸಮಥಮನುಯುತ್ತೋ ಅನಿರಾಕತಜ್ಝಾನೋ ವಿಪಸ್ಸನಾಯ ಸಮನ್ನಾಗತೋ ಬ್ರೂಹೇತಾ ಸುಞ್ಞಾಗಾರಂ ಝಾಯೀ ಝಾನರತೋ ಏಕತ್ತಮನುಯುತ್ತೋ ಸದತ್ಥಗರುಕೋತಿ ಪಟಿಸಲ್ಲಾನಂ। ಝಾನಮರಿಞ್ಚಮಾನೋತಿ ಸೋ ಪಚ್ಚೇಕಸಮ್ಬುದ್ಧೋ ದ್ವೀಹಿ ಕಾರಣೇಹಿ ಝಾನಂ ನ ರಿಞ್ಚತಿ ಅನುಪ್ಪನ್ನಸ್ಸ ವಾ ಪಠಮಸ್ಸ ಝಾನಸ್ಸ ಉಪ್ಪಾದಾಯ ಯುತ್ತೋ ಪಯುತ್ತೋ ಸಂಯುತ್ತೋ ಆಯುತ್ತೋ ಸಮಾಯುತ್ತೋ। ಅನುಪ್ಪನ್ನಸ್ಸ ವಾ ದುತಿಯಸ್ಸ ಝಾನಸ್ಸ…ಪೇ॰… ಅನುಪ್ಪನ್ನಸ್ಸ ವಾ ತತಿಯಸ್ಸ ಝಾನಸ್ಸ… ಅನುಪ್ಪನ್ನಸ್ಸ ವಾ ಚತುತ್ಥಸ್ಸ ಝಾನಸ್ಸ ಉಪ್ಪಾದಾಯ ಯುತ್ತೋ ಪಯುತ್ತೋ ಸಂಯುತ್ತೋ ಆಯುತ್ತೋ ಸಮಾಯುತ್ತೋತಿ ಏವಮ್ಪಿ ಝಾನಂ ನ ರಿಞ್ಚತಿ।>
      text <ಅಥ ವಾ। ಉಪ್ಪನ್ನಂ ವಾ ಪಠಮಂ ಝಾನಂ ಆಸೇವತಿ ಭಾವೇತಿ ಬಹುಲೀಕರೋತಿ। ಉಪ್ಪನ್ನಂ ವಾ ದುತಿಯಂ ಝಾನಂ…ಪೇ॰… ಉಪ್ಪನ್ನಂ ವಾ ತತಿಯಂ ಝಾನಂ… ಉಪ್ಪನ್ನಂ ವಾ ಚತುತ್ಥಂ ಝಾನಂ ಆಸೇವತಿ ಭಾವೇತಿ ಬಹುಲೀಕರೋತಿ। ಏವಮ್ಪಿ ಝಾನಂ ನ ರಿಞ್ಚತೀತಿ ಪಟಿಸಲ್ಲಾನಂ ಝಾನಮರಿಞ್ಚಮಾನೋ।>
      text <ಧಮ್ಮೇಸು ನಿಚ್ಚಂ ಅನುಧಮ್ಮಚಾರೀತಿ ಧಮ್ಮಾ ವುಚ್ಚನ್ತಿ ಚತ್ತಾರೋ ಸತಿಪಟ್ಠಾನಾ…ಪೇ॰… ಅರಿಯೋ ಅಟ್ಠಙ್ಗಿಕೋ ಮಗ್ಗೋ। ಕತಮೇ ಅನುಧಮ್ಮಾ॥ ಸಮ್ಮಾಪಟಿಪದಾ ಅಪಚ್ಚನೀಕಪಟಿಪದಾ ಅನ್ವತ್ಥಪಟಿಪದಾ ಧಮ್ಮಾನುಧಮ್ಮಪಟಿಪದಾ ಸೀಲೇಸು ಪರಿಪೂರಕಾರಿತಾ ಇನ್ದ್ರಿಯೇಸು ಗುತ್ತದ್ವಾರತಾ ಭೋಜನೇ ಮತ್ತಞ್ಞುತಾ ಜಾಗರಿಯಾನುಯೋಗೋ ಸತಿಸಮ್ಪಜಞ್ಞಂ ಇಮೇ ವುಚ್ಚನ್ತಿ ಅನುಧಮ್ಮಾ। ಧಮ್ಮೇಸು ನಿಚ್ಚಂ ಅನುಧಮ್ಮಚಾರೀತಿ ಧಮ್ಮೇಸು ನಿಚ್ಚಕಾಲಂ ಧುವಕಾಲಂ ಸತತಂ ಸಮಿತಂ ಅವೋಕಿಣ್ಣಂ ಪೋಙ್ಖಾನುಪೋಙ್ಖಂ ಉದಕೂಮಿಕಜಾತಂ>
      text <ಅವೀಚಿಸನ್ತತಿಸಹಿತಂ ಫಸ್ಸಿತಂ ಪುರೇಭತ್ತಂ ಪಚ್ಛಾಭತ್ತಂ ಪುರಿಮಯಾಮಂ ಮಜ್ಝಿಮಯಾಮಂ ಪಚ್ಛಿಮಯಾಮಂ ಕಾಳೇ ಜುಣ್ಹೇ ವಸ್ಸೇ ಹೇಮನ್ತೇ ಗಿಮ್ಹೇ ಪುರಿಮೇ ವಯೋಖನ್ಧೇ ಮಜ್ಝಿಮೇ ವಯೋಖನ್ಧೇ ಪಚ್ಛಿಮೇ ವಯೋಖನ್ಧೇ ಚರತಿ ವಿಹರತಿ ಇರಿಯತಿ ವತ್ತೇತಿ ಪಾಲೇತಿ ಯಪೇತಿ ಯಾಪೇತೀತಿ ಧಮ್ಮೇಸು ನಿಚ್ಚಂ ಅನುಧಮ್ಮಚಾರೀ।>
      text <ಆದೀನವಂ ಸಮ್ಮಸಿತಾ ಭವೇಸೂತಿ ಸಬ್ಬೇ ಸಙ್ಖಾರಾ ಅನಿಚ್ಚಾತಿ ಆದೀನವಂ ಸಮ್ಮಸಿತಾ ಭವೇಸು। ಸಬ್ಬೇ ಸಙ್ಖಾರಾ ದುಕ್ಖಾತಿ…ಪೇ॰… ಸಬ್ಬೇ ಧಮ್ಮಾ ಅನತ್ತಾತಿ…ಪೇ॰… ಯಂ ಕಿಞ್ಚಿ ಸಮುದಯಧಮ್ಮಂ। ಸಬ್ಬಂ ತಂ ನಿರೋಧಧಮ್ಮನ್ತಿ ಆದೀನವಂ ಸಮ್ಮಸಿತಾ ಭವೇಸೂತಿ ಆದೀನವಂ ಸಮ್ಮಸಿತಾ ಭವೇಸು। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೫೬>
        text <ತಣ್ಹಕ್ಖಯಂ ಪತ್ಥಯಮಪ್ಪಮತ್ತೋ। ಅನೇಳಮೂಗೋ ಸುತವಾ ಸತೀಮಾ।>
        text <ಸಙ್ಖಾತಧಮ್ಮೋ ನಿಯತೋ ಪಧಾನವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ತಸ್ಸಾಯಂ ಪಚ್ಛಿಮಕೋ ಭವೋ। ಚರಿಮೋಯಂ ಸಮುಸ್ಸಯೋ।>
        text <ಜಾತಿಮರಣಸಂಸಾರೋ। ನತ್ಥಿ ತಸ್ಸ ಪುನಬ್ಭವೋತಿ॥>
        text <ತಣ್ಹಕ್ಖಯಂ ಪತ್ಥಯಮಪ್ಪಮತ್ತೋ। ಅನೇಳಮೂಗೋ ಸುತವಾ ಸತೀಮಾ।>
        text <ಸಙ್ಖಾತಧಮ್ಮೋ ನಿಯತೋ ಪಧಾನವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ತಣ್ಹಕ್ಖಯಂ ಪತ್ಥಯಮಪ್ಪಮತ್ತೋತಿ। ತಣ್ಹಾತಿ ರೂಪತಣ್ಹಾ…ಪೇ॰… ಧಮ್ಮತಣ್ಹಾ। ತಣ್ಹಕ್ಖಯನ್ತಿ ರಾಗಕ್ಖಯಂ ದೋಸಕ್ಖಯಂ ಮೋಹಕ್ಖಯಂ ಗತಿಕ್ಖಯಂ ಉಪಪತ್ತಿಕ್ಖಯಂ ಪಟಿಸನ್ಧಿಕ್ಖಯಂ ಭವಕ್ಖಯಂ ಸಂಸಾರಕ್ಖಯಂ ವಟ್ಟಕ್ಖಯಂ ಪತ್ಥಯನ್ತೋ ಇಚ್ಛನ್ತೋ ಸಾದಿಯನ್ತೋ ಪಿಹಯನ್ತೋ ಅಭಿಜಪ್ಪನ್ತೋತಿ ತಣ್ಹಕ್ಖಯಂ ಪತ್ಥಯಂ। ಅಪ್ಪಮತ್ತೋತಿ ಸೋ ಪಚ್ಚೇಕಸಮ್ಬುದ್ಧೋ ಸಕ್ಕಚ್ಚಕಾರೀ ಸಾತಚ್ಚಕಾರೀ…ಪೇ॰… ಅಪ್ಪಮಾದೋ ಕುಸಲೇಸು ಧಮ್ಮೇಸೂತಿ ತಣ್ಹಕ್ಖಯಂ ಪತ್ಥಯಮಪ್ಪಮತ್ತೋ।>
      text <ಅನೇಳಮೂಗೋ ಸುತವಾ ಸತೀಮಾತಿ। ಅನೇಳಮೂಗೋತಿ ಸೋ ಪಚ್ಚೇಕಸಮ್ಬುದ್ಧೋ ಪಣ್ಡಿತೋ ಪಞ್ಞವಾ ಬುದ್ಧಿಮಾ ಞಾಣೀ ವಿಭಾವೀ ಮೇಧಾವೀ। ಸುತವಾತಿ ಸೋ ಪಚ್ಚೇಕಸಮ್ಬುದ್ಧೋ ಬಹುಸ್ಸುತೋ ಹೋತಿ ಸುತಧರೋ ಸುತಸನ್ನಿಚ್ಚಯೋ। ಯೇ ತೇ ಧಮ್ಮಾ ಆದಿಕಲ್ಯಾಣಾ ಮಜ್ಝೇಕಲ್ಯಾಣಾ ಪರಿಯೋಸಾನಕಲ್ಯಾಣಾ ಸಾತ್ಥಂ ಸಬ್ಯಞ್ಜನಂ ಕೇವಲಪರಿಪುಣ್ಣಂ ಪರಿಸುದ್ಧಂ ಬ್ರಹ್ಮಚರಿಯಂ ಅಭಿವದನ್ತಿ। ತಥಾರೂಪಾಸ್ಸ ಧಮ್ಮಾ ಬಹುಸ್ಸುತಾ ಹೋನ್ತಿ ಧಾತಾ ವಚಸಾ ಪರಿಚಿತಾ ಮನಸಾನುಪೇಕ್ಖಿತಾ ದಿಟ್ಠಿಯಾ ಸುಪ್ಪಟಿವಿದ್ಧಾ। ಸತೀಮಾತಿ ಸೋ ಪಚ್ಚೇಕಸಮ್ಬುದ್ಧೋ ಸತಿಮಾ ಹೋತಿ ಪರಮೇನ ಸತಿನೇಪಕ್ಕೇನ ಸಮನ್ನಾಗತತ್ತಾ ಚಿರಕತಮ್ಪಿ ಚಿರಭಾಸಿತಮ್ಪಿ ಸರಿತಾ ಅನುಸ್ಸರಿತಾತಿ ಅನೇಳಮೂಗೋ ಸುತವಾ ಸತೀಮಾ।>
      text <ಸಙ್ಖಾತಧಮ್ಮೋ ನಿಯತೋ ಪಧಾನವಾತಿ ಸಙ್ಖಾತಧಮ್ಮೋ ವುಚ್ಚತಿ ಞಾಣಂ। ಯಾ ಪಞ್ಞಾ ಪಜಾನನಾ…ಪೇ॰… ಅಮೋಹೋ ಧಮ್ಮವಿಚಯೋ ಸಮ್ಮಾದಿಟ್ಠಿ। ಸಙ್ಖಾತಧಮ್ಮೋತಿ ಸೋ ಪಚ್ಚೇಕಸಮ್ಬುದ್ಧೋ ಸಙ್ಖಾತಧಮ್ಮೋ ಞಾತಧಮ್ಮೋ ತುಲಿತಧಮ್ಮೋ ತೀರಿತಧಮ್ಮೋ ವಿಭೂತಧಮ್ಮೋ ವಿಭಾವಿತಧಮ್ಮೋ ಸಬ್ಬೇ ಸಙ್ಖಾರಾ ಅನಿಚ್ಚಾತಿ ಸಙ್ಖಾತಧಮ್ಮೋ…ಪೇ॰… ಯಂ ಕಿಞ್ಚಿ ಸಮುದಯಧಮ್ಮಂ ಸಬ್ಬಂ ತಂ ನಿರೋಧಧಮ್ಮನ್ತಿ ಸಙ್ಖಾತಧಮ್ಮೋ ಞಾತಧಮ್ಮೋ ತುಲಿತಧಮ್ಮೋ ತೀರಿತಧಮ್ಮೋ ವಿಭೂತಧಮ್ಮೋ ವಿಭಾವಿತಧಮ್ಮೋ। ಅಥ ವಾ। ತಸ್ಸ ಪಚ್ಚೇಕಸಮ್ಬುದ್ಧಸ್ಸ ಚ ಖನ್ಧಾ ಸಂಖಿತ್ತಾ ಧಾತುಯೋ ಸಂಖಿತ್ತಾ ಆಯತನಾನಿ ಸಂಖಿತ್ತಾನಿ ಗತಿಯೋ ಸಂಖಿತ್ತಾ ಉಪಪತ್ತಿಯೋ ಸಂಖಿತ್ತಾ ಪಟಿಸನ್ಧಿಯೋ ಸಂಖಿತ್ತಾ ಭವಾ ಸಂಖಿತ್ತಾ ಸಂಸಾರಾ ಸಂಖಿತ್ತಾ ವಟ್ಟಾ ಸಂಖಿತ್ತಾ। ಅಥ ವಾ। ಸೋ ಪಚ್ಚೇಕಸಮ್ಬುದ್ಧೋ ಖನ್ಧಪರಿಯನ್ತೇ ಠಿತೋ ಧಾತುಪರಿಯನ್ತೇ ಠಿತೋ ಆಯತನಪರಿಯನ್ತೇ ಠಿತೋ ಗತಿಪರಿಯನ್ತೇ ಠಿತೋ ಉಪಪತ್ತಿಪರಿಯನ್ತೇ ಠಿತೋ ಪಟಿಸನ್ಧಿಪರಿಯನ್ತೇ ಠಿತೋ ಭವಪರಿಯನ್ತೇ ಠಿತೋ ಸಂಸಾರಪರಿಯನ್ತೇ ಠಿತೋ ವಟ್ಟಪರಿಯನ್ತೇ ಠಿತೋ ಸಙ್ಖಾರಪರಿಯನ್ತೇ ಠಿತೋ ಅನ್ತಿಮಭವೇ ಠಿತೋ ಅನ್ತಿಮಸಮುಸ್ಸಯೇ ಠಿತೋ ಅನ್ತಿಮದೇಹಧರೋ ಪಚ್ಚೇಕಸಮ್ಬುದ್ಧೋ।>
      text <ತಂಕಾರಣಾ ಪಚ್ಚೇಕಸಮ್ಬುದ್ಧೋ ಸಙ್ಖಾತಧಮ್ಮೋ। ನಿಯತೋತಿ ನಿಯಾಮಾ ವುಚ್ಚನ್ತಿ ಚತ್ತಾರೋ ಅರಿಯಮಗ್ಗಾ। ಚತೂಹಿ ಅರಿಯಮಗ್ಗೇಹಿ ಸಮನ್ನಾಗತೋತಿ ನಿಯತೋ। ನಿಯಾಮಂ ಪತ್ತೋ ಸಮ್ಪತ್ತೋ ಅಧಿಗತೋ ಫಸ್ಸಿತೋ ಸಚ್ಛಿಕತೋ ಪತ್ತೋ ನಿಯಾಮಂ। ಪಧಾನವಾತಿ ಪಧಾನಂ ವುಚ್ಚತಿ ವೀರಿಯಂ। ಸೋ ಚೇತಸೋ ವೀರಿಯಾರಮ್ಭೋ ನಿಕ್ಕಮೋ ಪರಕ್ಕಮೋ ಉಯ್ಯಾಮೋ ವಾಯಾಮೋ ಉಸ್ಸಾಹೋ ಉಸ್ಸೋಳ್ಹೀ ಥಾಮೋ ಧಿತಿ ಅಸಿಥಿಲಪರಕ್ಕಮೋ ಅನಿಕ್ಖಿತ್ತಚ್ಛನ್ದತಾ ಅನಿಕ್ಖಿತ್ತಧುರತಾ ಧುರಸಮ್ಪಗ್ಗಾಹೋ ವೀರಿಯಂ ವೀರಿಯಿನ್ದ್ರಿಯಂ ವೀರಿಯಬಲಂ ಸಮ್ಮಾವಾಯಾಮೋ। ಸೋ ಪಚ್ಚೇಕಸಮ್ಬುದ್ಧೋ ಇಮಿನಾ ಪಧಾನೇನ ಉಪೇತೋ ಸಮುಪೇತೋ ಉಪಾಗತೋ ಸಮುಪಾಗತೋ ಉಪಪನ್ನೋ ಸಮುಪಪನ್ನೋ ಸಮನ್ನಾಗತೋ। ತಸ್ಮಾ ಸೋ ಪಚ್ಚೇಕಸಮ್ಬುದ್ಧೋ ಪಧಾನವಾತಿ ಸಙ್ಖಾತಧಮ್ಮೋ ನಿಯತೋ ಪಧಾನವಾ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೫೭>
        text <ಸೀಹೋವ ಸದ್ದೇಸು ಅಸನ್ತಸನ್ತೋ। ವಾತೋವ ಜಾಲಮ್ಹಿ ಅಸಜ್ಜಮಾನೋ।>
        text <ಪದುಮಂವ ತೋಯೇನ ಅಲಿಮ್ಪಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಸೀಹೋವ ಸದ್ದೇಸು ಅಸನ್ತಸನ್ತೋ। ವಾತೋವ ಜಾಲಮ್ಹಿ ಅಸಜ್ಜಮಾನೋ।>
        text <ಪದುಮಂವ ತೋಯೇನ ಅಲಿಮ್ಪಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಸೀಹೋವ ಸದ್ದೇಸು ಅಸನ್ತಸನ್ತೋತಿ ಯಥಾ ಸೀಹೋ ಮಿಗರಾಜಾ ಸದ್ದೇಸು ಅಸನ್ತಾಸೀ ಅಪರಿಸನ್ತಾಸೀ ಅನುತ್ರಾಸೀ ಅನುಬ್ಬಿಗ್ಗೋ ಅನುಸ್ಸಙ್ಕೀ ಅನುತ್ರಾಸೋ ಅಭೀರೂ ಅಚ್ಛಮ್ಭೀ ಅನುತ್ರಾಸೀ ಅಪಲಾಯೀ। ಪಚ್ಚೇಕಸಮ್ಬುದ್ಧೋಪಿ ಸದ್ದೇಸು ಅಸನ್ತಾಸೀ ಅಪರಿಸನ್ತಾಸೀ ಅನುತ್ರಾಸೀ ಅನುಬ್ಬಿಗ್ಗೋ ಅನುಸ್ಸಙ್ಕೀ ಅನುತ್ರಾಸೋ ಅಭೀರೂ ಅಚ್ಛಮ್ಭೀ ಅನುತ್ರಾಸೀ ಅಪಲಾಯೀ ಪಹೀನಭಯಭೇರವೋ ವಿಗತಲೋಮಹಂಸೋ ವಿಹರತೀತಿ ಸೀಹೋವ ಸದ್ದೇಸು ಅಸನ್ತಸನ್ತೋ।>
      text <ವಾತೋವ ಜಾಲಮ್ಹಿ ಅಸಜ್ಜಮಾನೋತಿ। ವಾತೋತಿ ಪುರತ್ಥಿಮಾ ವಾತಾ ಪಚ್ಛಿಮಾ ವಾತಾ ಉತ್ತರಾ ವಾತಾ ದಕ್ಖಿಣಾ ವಾತಾ ಸರಜಾ ವಾತಾ ಅರಜಾ ವಾತಾ ಸೀತಾ ವಾತಾ ಉಣ್ಹಾ ವಾತಾ ಪರಿತ್ತಾ ವಾತಾ ಅಧಿಮತ್ತಾ ವಾತಾ ವೇರಮ್ಭವಾತಾ ಪಕ್ಖವಾತಾ ಸುಪಣ್ಣವಾತಾ ತಾಲಪಣ್ಣವಾತಾ ವಿಧೂಪನವಾತಾ। ಜಾಲಂ ವುಚ್ಚತಿ ಸುತ್ತಜಾಲಂ। ಯಥಾ ವಾತೋ ಜಾಲಮ್ಹಿ ನ ಸಜ್ಜತಿ ನ ಗಣ್ಹಾತಿ ನ ಬಜ್ಝತಿ ನ ಪಲಿಬಜ್ಝತಿ। ಏವಮೇವ ದ್ವೇ ಜಾಲಾ ತಣ್ಹಾಜಾಲಞ್ಚ ದಿಟ್ಠಿಜಾಲಞ್ಚ…ಪೇ॰… ಇದಂ ತಣ್ಹಾಜಾಲಂ…ಪೇ॰… ಇದಂ ದಿಟ್ಠಿಜಾಲಂ। ತಸ್ಸ ಪಚ್ಚೇಕಸಮ್ಬುದ್ಧಸ್ಸ ತಣ್ಹಾಜಾಲಂ ಪಹೀನಂ ದಿಟ್ಠಿಜಾಲಂ ಪಟಿನಿಸ್ಸಟ್ಠಂ। ತಣ್ಹಾಜಾಲಸ್ಸ ಪಹೀನತ್ತಾ ದಿಟ್ಠಿಜಾಲಸ್ಸ ಪಟಿನಿಸ್ಸಟ್ಠತ್ತಾ ಸೋ ಪಚ್ಚೇಕಸಮ್ಬುದ್ಧೋ ರೂಪೇ ನ ಸಜ್ಜತಿ ಸದ್ದೇ ನ ಸಜ್ಜತಿ…ಪೇ॰… ದಿಟ್ಠಸುತಮುತವಿಞ್ಞಾತಬ್ಬೇಸು ಧಮ್ಮೇಸು ನ ಸಜ್ಜತಿ ನ ಗಣ್ಹಾತಿ ನ ಬಜ್ಝತಿ ನ ಪಲಿಬಜ್ಝತಿ ನಿಕ್ಖನ್ತೋ ನಿಸ್ಸಟೋ ವಿಪ್ಪಮುತ್ತೋ ವಿಸಞ್ಞುತ್ತೋ ವಿಮರಿಯಾದಿಕತೇನ ಚೇತಸಾ ವಿಹರತೀತಿ ವಾತೋವ ಜಾಲಮ್ಹಿ ಅಸಜ್ಜಮಾನೋ।>
      text <ಪದುಮಂವ ತೋಯೇನ ಅಲಿಮ್ಪಮಾನೋತಿ ಪದುಮಂ ವುಚ್ಚತಿ ಪದುಮಪುಪ್ಫಂ। ತೋಯಂ ವುಚ್ಚತಿ ಉದಕಂ। ಯಥಾ ಪದುಮಪುಪ್ಫಂ ತೋಯೇನ ನ ಲಿಮ್ಪತಿ ನ ಪಲಿಮ್ಪತಿ ನ ಉಪಲಿಮ್ಪತಿ। ಅಲಿತ್ತಂ ಅಪಲಿತ್ತಂ ಅನುಪಲಿತ್ತಂ। ಏವಮೇವ ದ್ವೇ ಲೇಪಾ ತಣ್ಹಾಲೇಪೋ ಚ ದಿಟ್ಠಿಲೇಪೋ ಚ…ಪೇ॰… ಅಯಂ ತಣ್ಹಾಲೇಪೋ…ಪೇ॰… ಅಯಂ ದಿಟ್ಠಿಲೇಪೋ। ತಸ್ಸ ಪಚ್ಚೇಕಸಮ್ಬುದ್ಧಸ್ಸ ತಣ್ಹಾಲೇಪೋ ಪಹೀನೋ। ದಿಟ್ಠಿಲೇಪೋ ಪಟಿನಿಸ್ಸಟ್ಠೋ। ತಣ್ಹಾಲೇಪಸ್ಸ ಪಹೀನತ್ತಾ ದಿಟ್ಠಿಲೇಪಸ್ಸ ಪಟಿನಿಸಟ್ಠತ್ತಾ ಸೋ ಪಚ್ಚೇಕಸಮ್ಬುದ್ಧೋ ರೂಪೇ ನ ಲಿಮ್ಪತಿ ಸದ್ದೇ ನ ಲಿಮ್ಪತಿ…ಪೇ॰… ದಿಟ್ಠಸುತಮುತವಿಞ್ಞಾತಬ್ಬೇಸು ಧಮ್ಮೇಸು ನ ಲಿಮ್ಪತಿ ನ ಪಲಿಮ್ಪತಿ ನ ಉಪಲಿಮ್ಪತಿ। ಅಲಿತ್ತೋ ಅಪಲಿತ್ತೋ ಅನುಪಲಿತ್ತೋ ನಿಕ್ಖನ್ತೋ ನಿಸ್ಸಟೋ ವಿಪ್ಪಮುತ್ತೋ ವಿಸಞ್ಞುತ್ತೋ ವಿಮರಿಯಾದಿಕತೇನ ಚೇತಸಾ ವಿಹರತೀತಿ ಪದುಮಂವ ತೋಯೇನ ಅಲಿಮ್ಪಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೫೮>
        text <ಸೀಹೋ ಯಥಾ ದಾಠಬಲೀ ಪಸಯ್ಹ। ರಾಜಾ ಮಿಗಾನಂ ಅಭಿಭುಯ್ಯ ಚಾರೀ।>
        text <ಸೇವೇಥ ಪನ್ತಾನಿ ಸೇನಾಸನಾನಿ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಸೀಹೋ ಯಥಾ ದಾಠಬಲೀ ಪಸಯ್ಹ। ರಾಜಾ ಮಿಗಾನಂ ಅಭಿಭುಯ್ಯ ಚಾರೀ।>
        text <ಸೇವೇಥ ಪನ್ತಾನಿ ಸೇನಾಸನಾನಿ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಸೀಹೋ ಯಥಾ ದಾಠಬಲೀ ಪಸಯ್ಹ। ರಾಜಾ ಮಿಗಾನಂ ಅಭಿಭುಯ್ಯ ಚಾರೀತಿ ಯಥಾ ಸೀಹೋ ಮಿಗರಾಜಾ ದಾಠಬಲೀ ದಾಠಾವುಧೋ ಸಬ್ಬೇ ತಿರಚ್ಛಾನಗತೇ ಪಾಣೇ ಅಭಿಭುಯ್ಯ ಅಭಿಭವಿತ್ವಾ ಅಜ್ಝೋತ್ಥರಿತ್ವಾ ಪರಿಯಾದಿಯಿತ್ವಾ ಮದ್ದಿತ್ವಾ ಚರತಿ ವಿಹರತಿ ಇರಿಯತಿ ವತ್ತೇತಿ ಪಾಲೇತಿ ಯಪೇತಿ ಯಾಪೇತಿ। ಪಚ್ಚೇಕಸಮ್ಬುದ್ಧೋಪಿ ಪಞ್ಞಾಬಲೀ ಪಞ್ಞಾವುಧೋ ಸಬ್ಬಪಾಣಭೂತೇ ಪುಗ್ಗಲೇ ಪಞ್ಞಾಯ ಅಭಿಭುಯ್ಯ ಅಭಿಭವಿತ್ವಾ ಅಜ್ಝೋತ್ಥರಿತ್ವಾ ಪರಿಯಾದಿಯಿತ್ವಾ ಮದ್ದಿತ್ವಾ ಚರತಿ ವಿಹರತಿ ಇರಿಯತಿ ವತ್ತೇತಿ ಪಾಲೇತಿ ಯಪೇತಿ ಯಾಪೇತೀತಿ ಸೀಹೋ ಯಥಾ ದಾಠಬಲೀ ಪಸಯ್ಹ। ರಾಜಾ ಮಿಗಾನಂ ಅಭಿಭುಯ್ಯ ಚಾರೀ।>
      text <ಸೇವೇಥ ಪನ್ತಾನಿ ಸೇನಾಸನಾನೀತಿ ಯಥಾ ಸೀಹೋ ಮಿಗರಾಜಾ ಅರಞ್ಞವನಮಜ್ಝೋಗಾಹೇತ್ವಾ ಚರತಿ ವಿಹರತಿ ಇರಿಯತಿ ವತ್ತೇತಿ ಪಾಲೇತಿ ಯಪೇತಿ ಯಾಪೇತಿ। ಪಚ್ಚೇಕಸಮ್ಬುದ್ಧೋಪಿ ಅರಞ್ಞವನಪತ್ಥಾನಿ ಪನ್ತಾನಿ ಸೇನಾಸನಾನಿ ಪಟಿಸೇವತಿ ಅಪ್ಪಸದ್ದಾನಿ ಅಪ್ಪನಿಗ್ಘೋಸಾನಿ ವಿಜನವಾತಾನಿ ಮನುಸ್ಸರಾಹಸ್ಸೇಯ್ಯಕಾನಿ ಪಟಿಸಲ್ಲಾನಸಾರುಪ್ಪಾನಿ। ಸೋ ಏಕೋ ಗಚ್ಛತಿ ಏಕೋ ತಿಟ್ಠತಿ ಏಕೋ ನಿಸೀದತಿ ಏಕೋ ಸೇಯ್ಯಂ ಕಪ್ಪೇತಿ ಏಕೋ ಗಾಮಂ ಪಿಣ್ಡಾಯ ಪವಿಸತಿ ಏಕೋ ಪಟಿಕ್ಕಮತಿ ಏಕೋ ರಹೋ ನಿಸೀದತಿ ಏಕೋ ಚಙ್ಕಮಂ ಅಧಿಟ್ಠಾತಿ ಏಕೋ ಚರತಿ ವಿಹರತಿ ಇರಿಯತಿ ವತ್ತೇತಿ ಪಾಲೇತಿ ಯಪೇತಿ ಯಾಪೇತೀತಿ ಸೇವೇಥ ಪನ್ತಾನಿ ಸೇನಾಸನಾನಿ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೫೯>
        text <ಮೇತ್ತಂ ಉಪೇಕ್ಖಂ ಕರುಣಂ ವಿಮುತ್ತಿಂ। ಆಸೇವಮಾನೋ ಮುದಿತಞ್ಚ ಕಾಲೇ।>
        text <ಸಬ್ಬೇನ ಲೋಕೇನ ಅವಿರುಜ್ಝಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಮೇತ್ತಂ ಉಪೇಕ್ಖಂ ಕರುಣಂ ವಿಮುತ್ತಿಂ। ಆಸೇವಮಾನೋ ಮುದಿತಞ್ಚ ಕಾಲೇ।>
        text <ಸಬ್ಬೇನ ಲೋಕೇನ ಅವಿರುಜ್ಝಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ಮೇತ್ತಂ ಉಪೇಕ್ಖಂ ಕರುಣಂ ವಿಮುತ್ತಿಂ। ಆಸೇವಮಾನೋ ಮುದಿತಞ್ಚ ಕಾಲೇತಿ ಸೋ ಪಚ್ಚೇಕಸಮ್ಬುದ್ಧೋ ಮೇತ್ತಾಸಹಗತೇನ ಚೇತಸಾ ಏಕಂ ದಿಸಂ ಫರಿತ್ವಾ ವಿಹರತಿ ತಥಾ ದುತಿಯಂ ತಥಾ ತತಿಯಂ ತಥಾ ಚತುತ್ಥಂ। ಇತಿ ಉದ್ಧಮಧೋ ತಿರಿಯಂ ಸಬ್ಬಧಿ ಸಬ್ಬತ್ತತಾಯ ಸಬ್ಬಾವನ್ತಂ ಲೋಕಂ ಮೇತ್ತಾಸಹಗತೇನ ಚೇತಸಾ ವಿಪುಲೇನ ಮಹಗ್ಗತೇನ ಅಪ್ಪಮಾಣೇನ ಅವೇರೇನ ಅಬ್ಯಾಪಜ್ಜೇನ ಫರಿತ್ವಾ ವಿಹರತಿ। ಕರುಣಾಸಹಗತೇನ ಚೇತಸಾ…ಪೇ॰… ಮುದಿತಾಸಹಗತೇನ ಚೇತಸಾ…ಪೇ॰… ಉಪೇಕ್ಖಾಸಹಗತೇನ ಚೇತಸಾ ವಿಪುಲೇನ ಮಹಗ್ಗತೇನ ಅಪ್ಪಮಾಣೇನ ಅವೇರೇನ ಅಬ್ಯಾಪಜ್ಜೇನ ಫರಿತ್ವಾ ವಿಹರತೀತಿ ಮೇತ್ತಂ ಉಪೇಕ್ಖಂ ಕರುಣಂ ವಿಮುತ್ತಿಂ। ಆಸೇವಮಾನೋ ಮುದಿತಞ್ಚ ಕಾಲೇ।>
      text <ಸಬ್ಬೇನ ಲೋಕೇನ ಅವಿರುಜ್ಝಮಾನೋತಿ ಮೇತ್ತಾಯ ಭಾವಿತತ್ತಾ ಯೇ ಪುರತ್ಥಿಮಾಯ ದಿಸಾಯ ಸತ್ತಾ ತೇ ಅಪ್ಪಟಿಕೂಲಾ ಹೋನ್ತಿ। ಯೇ ಪಚ್ಛಿಮಾಯ ದಿಸಾಯ ಸತ್ತಾ…ಪೇ॰… ಯೇ ಉತ್ತರಾಯ ದಿಸಾಯ ಸತ್ತಾ… ಯೇ ದಕ್ಖಿಣಾಯ ದಿಸಾಯ ಸತ್ತಾ… ಯೇ ಪುರತ್ಥಿಮಾಯ ಅನುದಿಸಾಯ ಸತ್ತಾ… ಯೇ ಪಚ್ಛಿಮಾಯ ಅನುದಿಸಾಯ ಸತ್ತಾ… ಯೇ ಉತ್ತರಾಯ ಅನುದಿಸಾಯ ಸತ್ತಾ… ಯೇ ದಕ್ಖಿಣಾಯ ಅನುದಿಸಾಯ ಸತ್ತಾ… ಯೇ ಹೇಟ್ಠಿಮಾಯ ದಿಸಾಯ ಸತ್ತಾ… ಯೇ ಉಪರಿಮಾಯ ದಿಸಾಯ ಸತ್ತಾ… ಯೇ ದಸಸು ದಿಸಾಸು ಸತ್ತಾ ತೇ ಅಪ್ಪಟಿಕೂಲಾ ಹೋನ್ತಿ। ಕರುಣಾಯ ಭಾವಿತತ್ತಾ… ಮುದಿತಾಯ ಭಾವಿತತ್ತಾ… ಉಪೇಕ್ಖಾಯ ಭಾವಿತತ್ತಾ ಯೇ ಪುರತ್ಥಿಮಾಯ ದಿಸಾಯ ಸತ್ತಾ…ಪೇ॰… ಯೇ ದಸಸು ದಿಸಾಸು ಸತ್ತಾ ತೇ ಅಪ್ಪಟಿಕೂಲಾ ಹೋನ್ತಿ। ಸಬ್ಬೇನ ಲೋಕೇನ ಅವಿರುಜ್ಝಮಾನೋತಿ ಸಬ್ಬೇನ ಲೋಕೇನ ಅವಿರುಜ್ಝಮಾನೋ। ಅಪ್ಪಟಿವಿರುಜ್ಝಮಾನೋ ಅನಾಘಾತಿಯಮಾನೋ ಅಪ್ಪಟಿಹಞ್ಞಮಾನೋತಿ ಸಬ್ಬೇನ ಲೋಕೇನ ಅವಿರುಜ್ಝಮಾನೋ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೬೦>
        text <ರಾಗಞ್ಚ ದೋಸಞ್ಚ ಪಹಾಯ ಮೋಹಂ। ಸನ್ದಾಲಯಿತ್ವಾನ ಸಂಯೋಜನಾನಿ।>
        text <ಅಸನ್ತಸಂ ಜೀವಿತಸಙ್ಖಯಮ್ಹಿ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ರಾಗಞ್ಚ ದೋಸಞ್ಚ ಪಹಾಯ ಮೋಹಂ। ಸನ್ದಾಲಯಿತ್ವಾನ ಸಂಯೋಜನಾನಿ।>
        text <ಅಸನ್ತಸಂ ಜೀವಿತಸಙ್ಖಯಮ್ಹಿ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
      text <ರಾಗಞ್ಚ ದೋಸಞ್ಚ ಪಹಾಯ ಮೋಹನ್ತಿ। ರಾಗೋತಿ ಯೋ ರಾಗೋ ಸಾರಾಗೋ…ಪೇ॰… ಅಭಿಜ್ಝಾ ಲೋಭೋ ಅಕುಸಲಮೂಲಂ। ದೋಸೋತಿ ಯೋ ಚಿತ್ತಸ್ಸ ಆಘಾತೋ…ಪೇ॰… ಚಣ್ಡಿಕ್ಕಂ ಅಸುರೋಪೋ ಅನತ್ತಮನತಾ ಚಿತ್ತಸ್ಸ। ಮೋಹೋತಿ ದುಕ್ಖೇ ಅಞ್ಞಾಣಂ…ಪೇ॰… ಅವಿಜ್ಜಾಲಙ್ಗೀ ಮೋಹೋ ಅಕುಸಲಮೂಲಂ। ರಾಗಞ್ಚ ದೋಸಞ್ಚ ಪಹಾಯ ಮೋಹನ್ತಿ ಸೋ ಪಚ್ಚೇಕಸಮ್ಬುದ್ಧೋ ರಾಗಞ್ಚ ದೋಸಞ್ಚ ಮೋಹಞ್ಚ ಪಹಾಯ ಪಜಹಿತ್ವಾ ವಿನೋದೇತ್ವಾ ಬ್ಯನ್ತೀಕರಿತ್ವಾ ಅನಭಾವಂ ಗಮೇತ್ವಾತಿ ರಾಗಞ್ಚ ದೋಸಞ್ಚ ಪಹಾಯ ಮೋಹಂ।>
      text <ಸನ್ದಾಲಯಿತ್ವಾನ ಸಂಯೋಜನಾನೀತಿ। ದಸ ಸಂಯೋಜನಾನಿ ಕಾಮರಾಗಸಂಯೋಜನಂ ಪಟಿಘಸಂಯೋಜನಂ…ಪೇ॰… ಅವಿಜ್ಜಾಸಂಯೋಜನಂ। ಸನ್ದಾಲಯಿತ್ವಾನ ಸಂಯೋಜನಾನೀತಿ ದಸ ಸಂಯೋಜನಾನಿ ಸನ್ದಾಲಯಿತ್ವಾ ಪದಾಲಯಿತ್ವಾ ಸಮ್ಪದಾಲಯಿತ್ವಾ ಪಜಹಿತ್ವಾ ವಿನೋದೇತ್ವಾ ಬ್ಯನ್ತೀಕರಿತ್ವಾ ಅನಭಾವಂ ಗಮೇತ್ವಾತಿ ಸನ್ದಾಲಯಿತ್ವಾನ ಸಂಯೋಜನಾನಿ।>
      text <ಅಸನ್ತಸಂ ಜೀವಿತಸಙ್ಖಯಮ್ಹೀತಿ ಸೋ ಪಚ್ಚೇಕಸಮ್ಬುದ್ಧೋ ಜೀವಿತಪರಿಯೋಸಾನೇ ಅಸನ್ತಾಸೀ ಅನುತ್ರಾಸೀ ಅನುಬ್ಬಿಗ್ಗೋ ಅನುಸ್ಸಙ್ಕೀ ಅನುತ್ರಾಸೋ ಅಭೀರೂ ಅಚ್ಛಮ್ಭೀ ಅನುತ್ರಾಸೀ ಅಪಲಾಯೀ ಪಹೀನಭಯಭೇರವೋ ವಿಗತಲೋಮಹಂಸೋ ವಿಹರತೀತಿ ಅಸನ್ತಸಂ ಜೀವಿತಸಙ್ಖಯಮ್ಹಿ। ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      text <೧೬೧>
        text <ಭಜನ್ತಿ ಸೇವನ್ತಿ ಚ ಕಾರಣತ್ಥಾ। ನಿಕ್ಕಾರಣಾ ದುಲ್ಲಭಾ ಅಜ್ಜ ಮಿತ್ತಾ।>
        text <ಅತ್ತತ್ಥಪಞ್ಞಾ ಅಸುಚೀ ಮನುಸ್ಸಾ। ಏಕೋ ಚರೇ ಖಗ್ಗವಿಸಾಣಕಪ್ಪೋ॥>
        text <ಭಜನ್ತಿ ಸೇವನ್ತಿ ಚ ಕಾರಣತ್ಥಾ। ನಿಕ್ಕಾರಣಾ ದುಲ್ಲಭಾ ಅಜ್ಜ ಮಿತ್ತಾ।>
        text <ಅತ್ತತ್ಥಪಞ್ಞಾ ಅಸುಚೀ ಮನುಸ್ಸಾ। ಏಕೋ ಚರೇ ಖಗ್ಗವಿಸಾಣಕಪ್ಪೋತಿ॥>
        text <ಅಜಿತೋ ತಿಸ್ಸಮೇತ್ತೇಯ್ಯೋ। ಪುಣ್ಣಕೋ ಅಥ ಮೇತ್ತಗೂ।>
        text <ಧೋತಕೋ ಉಪಸೀವೋ ಚ। ನನ್ದೋ ಚ ಅಥ ಹೇಮಕೋ॥>
        text <ತೋದೇಯ್ಯ-ಕಪ್ಪಾ ದುಭಯೋ। ಜತುಕಣ್ಣೀ ಚ ಪಣ್ಡಿತೋ।>
        text <ಭದ್ರಾವುಧೋ ಉದಯೋ ಚ। ಪೋಸಾಲೋ ಚಾಪಿ ಬ್ರಾಹ್ಮಣೋ।>
        text <ಮೋಘರಾಜಾ ಚ ಮೇಧಾವೀ। ಪಿಙ್ಗಿಯೋ ಚ ಮಹಾಇಸಿ॥>
        text <ಸೋಳಸಾನಂ ಪನೇತೇಸಂ। ಬ್ರಾಹ್ಮಣಾನಂವ ಸಾಸನಂ।>
        text <ಪಾರಾಯನಾನಂ ನಿದ್ದೇಸಾ। ತತ್ತಕಾ ಚ ಭವನ್ತಿ ಹಿ॥>
        text <ಖಗ್ಗವಿಸಾಣಸುತ್ತಾನಂ। ನಿದ್ದೇಸಾಪಿ ತಥೇವ ಚ।>
        text <ನಿದ್ದೇಸಾ ದುವಿಧಾ ಞೇಯ್ಯಾ। ಪರಿಪುಣ್ಣಾ ಸುಲಕ್ಖಿತಾತಿ॥>
      text <ಭಜನ್ತಿ ಸೇವನ್ತಿ ಚ ಕಾರಣತ್ಥಾತಿ ಅತ್ತತ್ಥಕಾರಣಾ ಪರತ್ಥಕಾರಣಾ ಉಭಯತ್ಥಕಾರಣಾ ದಿಟ್ಠಧಮ್ಮಿಕತ್ಥಕಾರಣಾ ಸಮ್ಪರಾಯಿಕತ್ಥಕಾರಣಾ ಪರಮತ್ಥಕಾರಣಾ ಭಜನ್ತಿ ಸಮ್ಭಜನ್ತಿ ಸೇವನ್ತಿ ನಿಸೇವನ್ತಿ ಸಂಸೇವನ್ತಿ ಪಟಿಸೇವನ್ತೀತಿ ಭಜನ್ತಿ ಸೇವನ್ತಿ ಚ ಕಾರಣತ್ಥಾ।>
      text <ನಿಕ್ಕಾರಣಾ ದುಲ್ಲಭಾ ಅಜ್ಜ ಮಿತ್ತಾತಿ ದ್ವೇ ಮಿತ್ತಾ ಅಗಾರಿಕಮಿತ್ತೋ ಚ ಅನಾಗಾರಿಕಮಿತ್ತೋ ಚ…ಪೇ॰… ಅಯಂ ಅಗಾರಿಕಮಿತ್ತೋ…ಪೇ॰… ಅಯಂ ಅನಾಗಾರಿಕಮಿತ್ತೋ। ನಿಕ್ಕಾರಣಾ ದುಲ್ಲಭಾ ಅಜ್ಜ ಮಿತ್ತಾತಿ ಇಮೇ ದ್ವೇ ಮಿತ್ತಾ ಅಕಾರಣಾ ನಿಕ್ಕಾರಣಾ ಅಹೇತೂ ಅಪ್ಪಚ್ಚಯಾ ದುಲ್ಲಭಾ ದುಲ್ಲದ್ಧಾ ಸುದುಲ್ಲದ್ಧಾ ತಿ ನಿಕ್ಕಾರಣಾ ದುಲ್ಲಭಾ ಅಜ್ಜ ಮಿತ್ತಾ।>
      text <ಅತ್ತತ್ಥಪಞ್ಞಾ ಅಸುಚೀ ಮನುಸ್ಸಾತಿ। ಅತ್ತತ್ಥಪಞ್ಞಾತಿ ಅತ್ತನೋ ಅತ್ಥಾಯ ಅತ್ತನೋ ಹೇತು ಅತ್ತನೋ ಪಚ್ಚಯಾ ಅತ್ತನೋ ಕಾರಣಾ ಭಜನ್ತಿ ಸಮ್ಭಜನ್ತಿ ಸೇವನ್ತಿ ನಿಸೇವನ್ತಿ ಸಂಸೇವನ್ತಿ ಪಟಿಸೇವನ್ತಿ ಆಚರನ್ತಿ ಸಮಾಚರನ್ತಿ ಪಯಿರುಪಾಸನ್ತಿ ಪರಿಪುಚ್ಛನ್ತಿ ಪರಿಪಞ್ಹನ್ತೀತಿ ಅತ್ತತ್ಥಪಞ್ಞಾ। ಅಸುಚೀ ಮನುಸ್ಸಾತಿ ಅಸುಚಿನಾ ಕಾಯಕಮ್ಮೇನ ಸಮನ್ನಾಗತಾತಿ ಅಸುಚೀ ಮನುಸ್ಸಾ। ಅಸುಚಿನಾ ವಚೀಕಮ್ಮೇನ ಸಮನ್ನಾಗತಾತಿ ಅಸುಚೀ ಮನುಸ್ಸಾ। ಅಸುಚಿನಾ ಮನೋಕಮ್ಮೇನ ಸಮನ್ನಾಗತಾತಿ ಅಸುಚೀ ಮನುಸ್ಸಾ। ಅಸುಚಿನಾ ಪಾಣಾತಿಪಾತೇನ…ಪೇ॰… ಅಸುಚಿನಾ ಅದಿನ್ನಾದಾನೇನ… ಅಸುಚಿನಾ ಕಾಮೇಸುಮಿಚ್ಛಾಚಾರೇನ… ಅಸುಚಿನಾ ಮುಸಾವಾದೇನ… ಅಸುಚಿಯಾ ಪಿಸುಣಾಯ ವಾಚಾಯ ಸಮನ್ನಾಗತಾ… ಅಸುಚಿಯಾ ಫರುಸಾಯ ವಾಚಾಯ ಸಮನ್ನಾಗತಾ… ಅಸುಚಿನಾ ಸಮ್ಫಪ್ಪಲಾಪೇನ ಸಮನ್ನಾಗತಾ… ಅಸುಚಿಯಾ ಅಭಿಜ್ಝಾಯ ಸಮನ್ನಾಗತಾ… ಅಸುಚಿನಾ ಬ್ಯಾಪಾದೇನ ಸಮನ್ನಾಗತಾತಿ ಅಸುಚೀ ಮನುಸ್ಸಾ। ಅಸುಚಿಯಾ ಮಿಚ್ಛಾದಿಟ್ಠಿಯಾ ಸಮನ್ನಾಗತಾತಿ ಅಸುಚೀ ಮನುಸ್ಸಾ। ಅಸುಚಿಯಾ ಚೇತನಾಯ ಸಮನ್ನಾಗತಾತಿ ಅಸುಚೀ ಮನುಸ್ಸಾ। ಅಸುಚಿಯಾ ಪತ್ಥನಾಯ ಸಮನ್ನಾಗತಾತಿ ಅಸುಚೀ ಮನುಸ್ಸಾ। ಅಸುಚಿನಾ ಪಣಿಧಿನಾ ಸಮನ್ನಾಗತಾತಿ ಅಸುಚೀ ಮನುಸ್ಸಾ। ಅಸುಚೀ ಹೀನಾ ನಿಹೀನಾ ಓಮಕಾ ಲಾಮಕಾ ಛತುಕ್ಕಾ ಪರಿತ್ತಾತಿ ಅತ್ತತ್ಥಪಞ್ಞಾ ಅಸುಚೀ ಮನುಸ್ಸಾ।>
      text <ಏಕೋ ಚರೇ ಖಗ್ಗವಿಸಾಣಕಪ್ಪೋತಿ। ಏಕೋತಿ ಸೋ ಪಚ್ಚೇಕಸಮ್ಬುದ್ಧೋ ಪಬ್ಬಜ್ಜಾಸಙ್ಖಾತೇನ ಏಕೋ…ಪೇ॰… ಚರೇತಿ ಅಟ್ಠ ಚರಿಯಾಯೋ…ಪೇ॰… ಖಗ್ಗವಿಸಾಣಕಪ್ಪೋತಿ ಯಥಾ ಖಗ್ಗಸ್ಸ ನಾಮ ವಿಸಾಣಂ ಏಕಂ ಹೋತಿ ಅದುತಿಯಂ…ಪೇ॰… ಏಕೋ ಚರೇ ಖಗ್ಗವಿಸಾಣಕಪ್ಪೋ। ತೇನಾಹ ಸೋ ಪಚ್ಚೇಕಸಮ್ಬುದ್ಧೋ>
      stand <ಚತುತ್ಥೋ ವಗ್ಗೋ।>
      stand <ಖಗ್ಗವಿಸಾಣಸುತ್ತನಿದ್ದೇಸೋ ನಿಟ್ಠಿತೋ।>
      stand <ಚೂಳನಿದ್ದೇಸಪಾಳಿ ನಿಟ್ಠಿತಾ।>
