text <೬॥ ಭೇಸಜ್ಜಕ್ಖನ್ಧಕೋ>
  text <೧೬೦॥ ಪಞ್ಚಭೇಸಜ್ಜಕಥಾ>
    text <೨೬೦>, <ತೇನ ಸಮಯೇನ ಬುದ್ಧೋ ಭಗವಾ ಸಾವತ್ಥಿಯಂ ವಿಹರತಿ ಜೇತವನೇ ಅನಾಥಪಿಣ್ಡಿಕಸ್ಸ ಆರಾಮೇ। ತೇನ ಖೋ ಪನ ಸಮಯೇನ ಭಿಕ್ಖೂನಂ ಸಾರದಿಕೇನ ಆಬಾಧೇನ ಫುಟ್ಠಾನಂ ಯಾಗುಪಿ ಪೀತಾ ಉಗ್ಗಚ್ಛತಿ। ಭತ್ತಮ್ಪಿ ಭುತ್ತಂ ಉಗ್ಗಚ್ಛತಿ। ತೇ ತೇನ ಕಿಸಾ ಹೋನ್ತಿ। ಲೂಖಾ। ದುಬ್ಬಣ್ಣಾ। ಉಪ್ಪಣ್ಡುಪ್ಪಣ್ಡುಕಜಾತಾ। ಧಮನಿಸನ್ಥತಗತ್ತಾ। ಅದ್ದಸಾ ಖೋ ಭಗವಾ ತೇ ಭಿಕ್ಖೂ ಕಿಸೇ ಲೂಖೇ ದುಬ್ಬಣ್ಣೇ ಉಪ್ಪಣ್ಡುಪ್ಪಣ್ಡುಕಜಾತೇ ಧಮನಿಸನ್ಥತಗತ್ತೇ। ದಿಸ್ವಾನ ಆಯಸ್ಮನ್ತಂ ಆನನ್ದಂ ಆಮನ್ತೇಸಿ ಕಿಂ ನು ಖೋ। ಆನನ್ದ। ಏತರಹಿ ಭಿಕ್ಖೂ ಕಿಸಾ। ಲೂಖಾ। ದುಬ್ಬಣ್ಣಾ। ಉಪ್ಪಣ್ಡುಪ್ಪಣ್ಡುಕಜಾತಾ। ಧಮನಿಸನ್ಥತಗತ್ತಾತಿ॥ ಏತರಹಿ। ಭನ್ತೇ। ಭಿಕ್ಖೂನಂ ಸಾರದಿಕೇನ ಆಬಾಧೇನ ಫುಟ್ಠಾನಂ ಯಾಗುಪಿ ಪೀತಾ ಉಗ್ಗಚ್ಛತಿ। ಭತ್ತಮ್ಪಿ ಭುತ್ತಂ ಉಗ್ಗಚ್ಛತಿ। ತೇ ತೇನ ಕಿಸಾ ಹೋನ್ತಿ। ಲೂಖಾ। ದುಬ್ಬಣ್ಣಾ। ಉಪ್ಪಣ್ಡುಪ್ಪಣ್ಡುಕಜಾತಾ। ಧಮನಿಸನ್ಥತಗತ್ತಾತಿ। ಅಥ ಖೋ ಭಗವತೋ ರಹೋಗತಸ್ಸ ಪಟಿಸಲ್ಲೀನಸ್ಸ ಏವಂ ಚೇತಸೋ ಪರಿವಿತಕ್ಕೋ ಉದಪಾದಿ ಏತರಹಿ ಖೋ ಭಿಕ್ಖೂನಂ ಸಾರದಿಕೇನ ಆಬಾಧೇನ ಫುಟ್ಠಾನಂ ಯಾಗುಪಿ ಪೀತಾ ಉಗ್ಗಚ್ಛತಿ। ಭತ್ತಮ್ಪಿ ಭುತ್ತಂ ಉಗ್ಗಚ್ಛತಿ। ತೇ ತೇನ ಕಿಸಾ ಹೋನ್ತಿ। ಲೂಖಾ। ದುಬ್ಬಣ್ಣಾ। ಉಪ್ಪಣ್ಡುಪ್ಪಣ್ಡುಕಜಾತಾ। ಧಮನಿಸನ್ಥತಗತ್ತಾ। ಕಿಂ ನು ಖೋ ಅಹಂ ಭಿಕ್ಖೂನಂ ಭೇಸಜ್ಜಂ ಅನುಜಾನೇಯ್ಯಂ। ಯಂ ಭೇಸಜ್ಜಞ್ಚೇವ ಅಸ್ಸ ಭೇಸಜ್ಜಸಮ್ಮತಞ್ಚ ಲೋಕಸ್ಸ। ಆಹಾರತ್ಥಞ್ಚ ಫರೇಯ್ಯ। ನ ಚ ಓಳಾರಿಕೋ ಆಹಾರೋ ಪಞ್ಞಾಯೇಯ್ಯಾತಿ॥ ಅಥ ಖೋ ಭಗವತೋ ಏತದಹೋಸಿ ಇಮಾನಿ ಖೋ ಪಞ್ಚ ಭೇಸಜ್ಜಾನಿ। ಸೇಯ್ಯಥಿದಂ ಸಪ್ಪಿ। ನವನೀತಂ। ತೇಲಂ। ಮಧು। ಫಾಣಿತಂ। ಭೇಸಜ್ಜಾನಿ ಚೇವ ಭೇಸಜ್ಜಸಮ್ಮತಾನಿ ಚ ಲೋಕಸ್ಸ। ಆಹಾರತ್ಥಞ್ಚ ಫರನ್ತಿ। ನ ಚ ಓಳಾರಿಕೋ ಆಹಾರೋ ಪಞ್ಞಾಯತಿ। ಯಂನೂನಾಹಂ ಭಿಕ್ಖೂನಂ ಇಮಾನಿ ಪಞ್ಚ ಭೇಸಜ್ಜಾನಿ ಅನುಜಾನೇಯ್ಯಂ। ಕಾಲೇ ಪಟಿಗ್ಗಹೇತ್ವಾ ಕಾಲೇ ಪರಿಭುಞ್ಜಿತುನ್ತಿ। ಅಥ ಖೋ ಭಗವಾ ಸಾಯನ್ಹಸಮಯಂ ಪಟಿಸಲ್ಲಾನಾ ವುಟ್ಠಿತೋ ಏತಸ್ಮಿಂ ನಿದಾನೇ ಏತಸ್ಮಿಂ ಪಕರಣೇ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ಇಧ ಮಯ್ಹಂ। ಭಿಕ್ಖವೇ। ರಹೋಗತಸ್ಸ ಪಟಿಸಲ್ಲೀನಸ್ಸ ಏವಂ ಚೇತಸೋ ಪರಿವಿತಕ್ಕೋ ಉದಪಾದಿ ಏತರಹಿ ಖೋ ಭಿಕ್ಖೂನಂ ಸಾರದಿಕೇನ ಆಬಾಧೇನ ಫುಟ್ಠಾನಂ ಯಾಗುಪಿ ಪೀತಾ ಉಗ್ಗಚ್ಛತಿ। ಭತ್ತಮ್ಪಿ ಭುತ್ತಂ ಉಗ್ಗಚ್ಛತಿ। ತೇ ತೇನ ಕಿಸಾ ಹೋನ್ತಿ। ಲೂಖಾ। ದುಬ್ಬಣ್ಣಾ। ಉಪ್ಪಣ್ಡುಪ್ಪಣ್ಡುಕಜಾತಾ। ಧಮನಿಸನ್ಥತಗತ್ತಾ। ಕಿಂ ನು ಖೋ ಅಹಂ ಭಿಕ್ಖೂನಂ ಭೇಸಜ್ಜಂ ಅನುಜಾನೇಯ್ಯಂ। ಯಂ ಭೇಸಜ್ಜಞ್ಚೇವ ಅಸ್ಸ ಭೇಸಜ್ಜಸಮ್ಮತಞ್ಚ ಲೋಕಸ್ಸ। ಆಹಾರತ್ಥಞ್ಚ ಫರೇಯ್ಯ। ನ ಚ ಓಳಾರಿಕೋ ಆಹಾರೋ ಪಞ್ಞಾಯೇಯ್ಯಾತಿ। ತಸ್ಸ ಮಯ್ಹಂ। ಭಿಕ್ಖವೇ। ಏತದಹೋಸಿ ಇಮಾನಿ ಖೋ ಪಞ್ಚ ಭೇಸಜ್ಜಾನಿ। ಸೇಯ್ಯಥಿದಂ ಸಪ್ಪಿ। ನವನೀತಂ। ತೇಲಂ। ಮಧು। ಫಾಣಿತಂ। ಭೇಸಜ್ಜಾನಿ ಚೇವ ಭೇಸಜ್ಜಸಮ್ಮತಾನಿ ಚ ಲೋಕಸ್ಸ। ಆಹಾರತ್ಥಞ್ಚ ಫರನ್ತಿ। ನ ಚ ಓಳಾರಿಕೋ ಆಹಾರೋ ಪಞ್ಞಾಯತಿ। ಯಂನೂನಾಹಂ ಭಿಕ್ಖೂನಂ ಇಮಾನಿ ಪಞ್ಚ ಭೇಸಜ್ಜಾನಿ ಅನುಜಾನೇಯ್ಯಂ। ಕಾಲೇ ಪಟಿಗ್ಗಹೇತ್ವಾ ಕಾಲೇ ಪರಿಭುಞ್ಜಿತುನ್ತಿ। ಅನುಜಾನಾಮಿ। ಭಿಕ್ಖವೇ। ತಾನಿ ಪಞ್ಚ ಭೇಸಜ್ಜಾನಿ ಕಾಲೇ ಪಟಿಗ್ಗಹೇತ್ವಾ ಕಾಲೇ ಪರಿಭುಞ್ಜಿತುನ್ತಿ।>
    text <೨೬೧>, <ತೇನ ಖೋ ಪನ ಸಮಯೇನ ಭಿಕ್ಖೂ ತಾನಿ ಪಞ್ಚ ಭೇಸಜ್ಜಾನಿ ಕಾಲೇ ಪಟಿಗ್ಗಹೇತ್ವಾ ಕಾಲೇ ಪರಿಭುಞ್ಜನ್ತಿ। ತೇಸಂ ಯಾನಿಪಿ ತಾನಿ ಪಾಕತಿಕಾನಿ ಲೂಖಾನಿ ಭೋಜನಾನಿ ತಾನಿಪಿ ನಚ್ಛಾದೇನ್ತಿ। ಪಗೇವ ಸೇನೇಸಿತಾನಿ। ತೇ ತೇನ ಚೇವ ಸಾರದಿಕೇನ ಆಬಾಧೇನ ಫುಟ್ಠಾ। ಇಮಿನಾ ಚ ಭತ್ತಾಚ್ಛಾದಕೇನ। ತದುಭಯೇನ ಭಿಯ್ಯೋಸೋಮತ್ತಾಯ ಕಿಸಾ ಹೋನ್ತಿ। ಲೂಖಾ। ದುಬ್ಬಣ್ಣಾ। ಉಪ್ಪಣ್ಡುಪ್ಪಣ್ಡುಕಜಾತಾ। ಧಮನಿಸನ್ಥತಗತ್ತಾ। ಅದ್ದಸಾ ಖೋ ಭಗವಾ ತೇ ಭಿಕ್ಖೂ ಭಿಯ್ಯೋಸೋಮತ್ತಾಯ ಕಿಸೇ ಲೂಖೇ ದುಬ್ಬಣ್ಣೇ ಉಪ್ಪಣ್ಡುಪ್ಪಣ್ಡುಕಜಾತೇ ಧಮನಿಸನ್ಥತಗತ್ತೇ। ದಿಸ್ವಾನ ಆಯಸ್ಮನ್ತಂ ಆನನ್ದಂ ಆಮನ್ತೇಸಿ ಕಿಂ ನು ಖೋ। ಆನನ್ದ। ಏತರಹಿ ಭಿಕ್ಖೂ ಭಿಯ್ಯೋಸೋಮತ್ತಾಯ ಕಿಸಾ। ಲೂಖಾ। ದುಬ್ಬಣ್ಣಾ। ಉಪ್ಪಣ್ಡುಪ್ಪಣ್ಡುಕಜಾತಾ। ಧಮನಿಸನ್ಥತಗತ್ತಾತಿ॥ ಏತರಹಿ। ಭನ್ತೇ। ಭಿಕ್ಖೂ ತಾನಿ ಚ ಪಞ್ಚ ಭೇಸಜ್ಜಾನಿ ಕಾಲೇ ಪಟಿಗ್ಗಹೇತ್ವಾ ಕಾಲೇ ಪರಿಭುಞ್ಜನ್ತಿ। ತೇಸಂ ಯಾನಿಪಿ ತಾನಿ ಪಾಕತಿಕಾನಿ ಲೂಖಾನಿ ಭೋಜನಾನಿ ತಾನಿಪಿ ನಚ್ಛಾದೇನ್ತಿ। ಪಗೇವ ಸೇನೇಸಿಕಾನಿ। ತೇ ತೇನ ಚೇವ ಸಾರದಿಕೇನ ಆಬಾಧೇನ ಫುಟ್ಠಾ। ಇಮಿನಾ ಚ ಭತ್ತಾಚ್ಛಾದಕೇನ। ತದುಭಯೇನ ಭಿಯ್ಯೋಸೋಮತ್ತಾಯ ಕಿಸಾ। ಲೂಖಾ। ದುಬ್ಬಣ್ಣಾ। ಉಪ್ಪಣ್ಡುಪ್ಪಣ್ಡುಕಜಾತಾ। ಧಮನಿಸನ್ಥತಗತ್ತಾತಿ। ಅಥ ಖೋ ಭಗವಾ ಏತಸ್ಮಿಂ ನಿದಾನೇ ಏತಸ್ಮಿಂ ಪಕರಣೇ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ಅನುಜಾನಾಮಿ। ಭಿಕ್ಖವೇ। ತಾನಿ ಪಞ್ಚ ಭೇಸಜ್ಜಾನಿ ಪಟಿಗ್ಗಹೇತ್ವಾ ಕಾಲೇಪಿ ವಿಕಾಲೇಪಿ ಪರಿಭುಞ್ಜಿತುನ್ತಿ।>
    text <೨೬೨>, <ತೇನ ಖೋ ಪನ ಸಮಯೇನ ಗಿಲಾನಾನಂ ಭಿಕ್ಖೂನಂ ವಸೇಹಿ ಭೇಸಜ್ಜೇಹಿ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ವಸಾನಿ ಭೇಸಜ್ಜಾನಿ ಅಚ್ಛವಸಂ। ಮಚ್ಛವಸಂ। ಸುಸುಕಾವಸಂ। ಸೂಕರವಸಂ। ಗದ್ರಭವಸಂ ಕಾಲೇ ಪಟಿಗ್ಗಹಿತಂ ಕಾಲೇ ನಿಪ್ಪಕ್ಕಂ ಕಾಲೇ ಸಂಸಟ್ಠಂ ತೇಲಪರಿಭೋಗೇನ ಪರಿಭುಞ್ಜಿತುಂ। ವಿಕಾಲೇ ಚೇ। ಭಿಕ್ಖವೇ। ಪಟಿಗ್ಗಹಿತಂ ವಿಕಾಲೇ ನಿಪ್ಪಕ್ಕಂ ವಿಕಾಲೇ ಸಂಸಟ್ಠಂ। ತಂ ಚೇ ಪರಿಭುಞ್ಜೇಯ್ಯ। ಆಪತ್ತಿ ತಿಣ್ಣಂ ದುಕ್ಕಟಾನಂ। ಕಾಲೇ ಚೇ। ಭಿಕ್ಖವೇ। ಪಟಿಗ್ಗಹಿತಂ ವಿಕಾಲೇ ನಿಪ್ಪಕ್ಕಂ ವಿಕಾಲೇ ಸಂಸಟ್ಠಂ। ತಂ ಚೇ ಪರಿಭುಞ್ಜೇಯ್ಯ। ಆಪತ್ತಿ ದ್ವಿನ್ನಂ ದುಕ್ಕಟಾನಂ। ಕಾಲೇ ಚೇ। ಭಿಕ್ಖವೇ। ಪಟಿಗ್ಗಹಿತಂ ಕಾಲೇ ನಿಪ್ಪಕ್ಕಂ ವಿಕಾಲೇ ಸಂಸಟ್ಠಂ। ತಂ ಚೇ ಪರಿಭುಞ್ಜೇಯ್ಯ। ಆಪತ್ತಿ ದುಕ್ಕಟಸ್ಸ। ಕಾಲೇ ಚೇ। ಭಿಕ್ಖವೇ। ಪಟಿಗ್ಗಹಿತಂ ಕಾಲೇ ನಿಪ್ಪಕ್ಕಂ ಕಾಲೇ ಸಂಸಟ್ಠಂ। ತಂ ಚೇ ಪರಿಭುಞ್ಜೇಯ್ಯ। ಅನಾಪತ್ತೀತಿ।>
    stand <ಪಞ್ಚಭೇಸಜ್ಜಕಥಾ ನಿಟ್ಠಿತಾ।>
  text <೧೬೧॥ ಮೂಲಾದಿಭೇಸಜ್ಜಕಥಾ>
    text <೨೬೩>, <ತೇನ ಖೋ ಪನ ಸಮಯೇನ ಗಿಲಾನಾನಂ ಭಿಕ್ಖೂನಂ ಮೂಲೇಹಿ ಭೇಸಜ್ಜೇಹಿ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಮೂಲಾನಿ ಭೇಸಜ್ಜಾನಿ ಹಲಿದ್ದಿಂ। ಸಿಙ್ಗಿವೇರಂ। ವಚಂ। ವಚತ್ಥಂ। ಅತಿವಿಸಂ। ಕಟುಕರೋಹಿಣಿಂ। ಉಸೀರಂ। ಭದ್ದಮುತ್ತಕಂ। ಯಾನಿ ವಾ ಪನಞ್ಞಾನಿಪಿ ಅತ್ಥಿ ಮೂಲಾನಿ ಭೇಸಜ್ಜಾನಿ। ನೇವ ಖಾದನೀಯೇ ಖಾದನೀಯತ್ಥಂ ಫರನ್ತಿ। ನ ಭೋಜನೀಯೇ ಭೋಜನೀಯತ್ಥಂ ಫರನ್ತಿ। ತಾನಿ ಪಟಿಗ್ಗಹೇತ್ವಾ ಯಾವಜೀವಂ ಪರಿಹರಿತುಂ। ಸತಿ ಪಚ್ಚಯೇ ಪರಿಭುಞ್ಜಿತುಂ। ಅಸತಿ ಪಚ್ಚಯೇ ಪರಿಭುಞ್ಜನ್ತಸ್ಸ ಆಪತ್ತಿ ದುಕ್ಕಟಸ್ಸಾತಿ।>
    text <ತೇನ ಖೋ ಪನ ಸಮಯೇನ ಗಿಲಾನಾನಂ ಭಿಕ್ಖೂನಂ ಮೂಲೇಹಿ ಭೇಸಜ್ಜೇಹಿ ಪಿಟ್ಠೇಹಿ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ನಿಸದಂ ನಿಸದಪೋತಕನ್ತಿ।>
    text <ತೇನ ಖೋ ಪನ ಸಮಯೇನ ಗಿಲಾನಾನಂ ಭಿಕ್ಖೂನಂ ಕಸಾವೇಹಿ ಭೇಸಜ್ಜೇಹಿ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಕಸಾವಾನಿ ಭೇಸಜ್ಜಾನಿ ನಿಮ್ಬಕಸಾವಂ। ಕುಟಜಕಸಾವಂ। ಪಟೋಲಕಸಾವಂ। ಫಗ್ಗವಕಸಾವಂ। ನತ್ತಮಾಲಕಸಾವಂ। ಯಾನಿ ವಾ ಪನಞ್ಞಾನಿಪಿ ಅತ್ಥಿ ಕಸಾವಾನಿ ಭೇಸಜ್ಜಾನಿ ನೇವ ಖಾದನೀಯೇ ಖಾದನೀಯತ್ಥಂ ಫರನ್ತಿ। ನ ಭೋಜನೀಯೇ ಭೋಜನೀಯತ್ಥಂ ಫರನ್ತಿ। ತಾನಿ ಪಟಿಗ್ಗಹೇತ್ವಾ ಯಾವಜೀವಂ ಪರಿಹರಿತುಂ। ಸತಿ ಪಚ್ಚಯೇ ಪರಿಭುಞ್ಜಿತುಂ। ಅಸತಿ ಪಚ್ಚಯೇ ಪರಿಭುಞ್ಜನ್ತಸ್ಸ ಆಪತ್ತಿ ದುಕ್ಕಟಸ್ಸಾತಿ।>
    text <ತೇನ ಖೋ ಪನ ಸಮಯೇನ ಗಿಲಾನಾನಂ ಭಿಕ್ಖೂನಂ ಪಣ್ಣೇಹಿ ಭೇಸಜ್ಜೇಹಿ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಪಣ್ಣಾನಿ ಭೇಸಜ್ಜಾನಿ ನಿಮ್ಬಪಣ್ಣಂ। ಕುಟಜಪಣ್ಣಂ। ಪಟೋಲಪಣ್ಣಂ। ಸುಲಸಿಪಣ್ಣಂ। ಕಪ್ಪಾಸಪಣ್ಣಂ। ಯಾನಿ ವಾ ಪನಞ್ಞಾನಿಪಿ ಅತ್ಥಿ ಪಣ್ಣಾನಿ ಭೇಸಜ್ಜಾನಿ। ನೇವ ಖಾದನೀಯೇ ಖಾದನೀಯತ್ಥಂ ಫರನ್ತಿ। ನ ಭೋಜನೀಯೇ ಭೋಜನೀಯತ್ಥಂ ಫರನ್ತಿ…ಪೇ॰…।>
    text <ತೇನ ಖೋ ಪನ ಸಮಯೇನ ಗಿಲಾನಾನಂ ಭಿಕ್ಖೂನಂ ಫಲೇಹಿ ಭೇಸಜ್ಜೇಹಿ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಫಲಾನಿ ಭೇಸಜ್ಜಾನಿ ಬಿಲಙ್ಗಂ। ಪಿಪ್ಪಲಿಂ। ಮರಿಚಂ। ಹರೀತಕಂ। ವಿಭೀತಕಂ। ಆಮಲಕಂ। ಗೋಟ್ಠಫಲಂ। ಯಾನಿ ವಾ ಪನಞ್ಞಾನಿಪಿ ಅತ್ಥಿ ಫಲಾನಿ ಭೇಸಜ್ಜಾನಿ। ನೇವ ಖಾದನೀಯೇ ಖಾದನೀಯತ್ಥಂ ಫರನ್ತಿ। ನ ಭೋಜನೀಯೇ ಭೋಜನೀಯತ್ಥಂ ಫರನ್ತಿ…ಪೇ॰…।>
    text <ತೇನ ಖೋ ಪನ ಸಮಯೇನ ಗಿಲಾನಾನಂ ಭಿಕ್ಖೂನಂ ಜತೂಹಿ ಭೇಸಜ್ಜೇಹಿ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಜತೂನಿ ಭೇಸಜ್ಜಾನಿ ಹಿಙ್ಗುಂ। ಹಿಙ್ಗುಜತುಂ। ಹಿಙ್ಗುಸಿಪಾಟಿಕಂ। ತಕಂ। ತಕಪತ್ತಿಂ। ತಕಪಣ್ಣಿಂ। ಸಜ್ಜುಲಸಂ। ಯಾನಿ ವಾ ಪನಞ್ಞಾನಿಪಿ ಅತ್ಥಿ ಜತೂನಿ ಭೇಸಜ್ಜಾನಿ। ನೇವ ಖಾದನೀಯೇ ಖಾದನೀಯತ್ಥಂ ಫರನ್ತಿ…ಪೇ॰…।>
    text <ತೇನ ಖೋ ಪನ ಸಮಯೇನ ಗಿಲಾನಾನಂ ಭಿಕ್ಖೂನಂ ಲೋಣೇಹಿ ಭೇಸಜ್ಜೇಹಿ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಲೋಣಾನಿ ಭೇಸಜ್ಜಾನಿ ಸಾಮುದ್ದಂ। ಕಾಳಲೋಣಂ। ಸಿನ್ಧವಂ। ಉಬ್ಭಿದಂ। ಬಿಲಂ। ಯಾನಿ ವಾ ಪನಞ್ಞಾನಿಪಿ ಅತ್ಥಿ ಲೋಣಾನಿ ಭೇಸಜ್ಜಾನಿ। ನೇವ ಖಾದನೀಯೇ ಖಾದನೀಯತ್ಥಂ ಫರನ್ತಿ। ನ ಭೋಜನೀಯೇ ಭೋಜನೀಯತ್ಥಂ ಫರನ್ತಿ। ತಾನಿ ಪಟಿಗ್ಗಹೇತ್ವಾ ಯಾವಜೀವಂ ಪರಿಹರಿತುಂ। ಸತಿ ಪಚ್ಚಯೇ ಪರಿಭುಞ್ಜಿತುಂ। ಅಸತಿ ಪಚ್ಚಯೇ ಪರಿಭುಞ್ಜನ್ತಸ್ಸ ಆಪತ್ತಿ ದುಕ್ಕಟಸ್ಸಾತಿ।>
    text <೨೬೪>, <ತೇನ ಖೋ ಪನ ಸಮಯೇನ ಆಯಸ್ಮತೋ ಆನನ್ದಸ್ಸ ಉಪಜ್ಝಾಯಸ್ಸ ಆಯಸ್ಮತೋ ಬೇಲಟ್ಠಸೀಸಸ್ಸ ಥುಲ್ಲಕಚ್ಛಾಬಾಧೋ ಹೋತಿ। ತಸ್ಸ ಲಸಿಕಾಯ ಚೀವರಾನಿ ಕಾಯೇ ಲಗ್ಗನ್ತಿ। ತಾನಿ ಭಿಕ್ಖೂ ಉದಕೇನ ತೇಮೇತ್ವಾ ತೇಮೇತ್ವಾ ಅಪಕಡ್ಢನ್ತಿ। ಅದ್ದಸಾ ಖೋ ಭಗವಾ ಸೇನಾಸನಚಾರಿಕಂ ಆಹಿಣ್ಡನ್ತೋ ತೇ ಭಿಕ್ಖೂ ತಾನಿ ಚೀವರಾನಿ ಉದಕೇನ ತೇಮೇತ್ವಾ ತೇಮೇತ್ವಾ ಅಪಕಡ್ಢನ್ತೇ। ದಿಸ್ವಾನ ಯೇನ ತೇ ಭಿಕ್ಖೂ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ತೇ ಭಿಕ್ಖೂ ಏತದವೋಚ ಕಿಂ ಇಮಸ್ಸ। ಭಿಕ್ಖವೇ। ಭಿಕ್ಖುನೋ ಆಬಾಧೋತಿ॥ ಇಮಸ್ಸ। ಭನ್ತೇ। ಆಯಸ್ಮತೋ ಥುಲ್ಲಕಚ್ಛಾಬಾಧೋ। ಲಸಿಕಾಯ ಚೀವರಾನಿ ಕಾಯೇ ಲಗ್ಗನ್ತಿ। ತಾನಿ ಮಯಂ ಉದಕೇನ ತೇಮೇತ್ವಾ ತೇಮೇತ್ವಾ ಅಪಕಡ್ಢಾಮಾತಿ। ಅಥ ಖೋ ಭಗವಾ ಏತಸ್ಮಿಂ ನಿದಾನೇ ಏತಸ್ಮಿಂ ಪಕರಣೇ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ಅನುಜಾನಾಮಿ। ಭಿಕ್ಖವೇ। ಯಸ್ಸ ಕಣ್ಡು ವಾ। ಪಿಳಕಾ ವಾ। ಅಸ್ಸಾವೋ ವಾ। ಥುಲ್ಲಕಚ್ಛು ವಾ ಆಬಾಧೋ। ಕಾಯೋ ವಾ ದುಗ್ಗನ್ಧೋ। ಚುಣ್ಣಾನಿ ಭೇಸಜ್ಜಾನಿ। ಅಗಿಲಾನಸ್ಸ ಛಕಣಂ ಮತ್ತಿಕಂ ರಜನನಿಪ್ಪಕ್ಕಂ। ಅನುಜಾನಾಮಿ। ಭಿಕ್ಖವೇ। ಉದುಕ್ಖಲಂ ಮುಸಲನ್ತಿ।>
    text <ತೇನ ಖೋ ಪನ ಸಮಯೇನ ಗಿಲಾನಾನಂ ಭಿಕ್ಖೂನಂ ಚುಣ್ಣೇಹಿ ಭೇಸಜ್ಜೇಹಿ ಚಾಲಿತೇಹಿ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಚುಣ್ಣಚಾಲಿನಿನ್ತಿ। ಸಣ್ಹೇಹಿ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ದುಸ್ಸಚಾಲಿನಿನ್ತಿ।>
    text <ತೇನ ಖೋ ಪನ ಸಮಯೇನ ಅಞ್ಞತರಸ್ಸ ಭಿಕ್ಖುನೋ ಅಮನುಸ್ಸಿಕಾಬಾಧೋ ಹೋತಿ। ತಂ ಆಚರಿಯುಪಜ್ಝಾಯಾ ಉಪಟ್ಠಹನ್ತಾ ನಾಸಕ್ಖಿಂಸು ಅರೋಗಂ ಕಾತುಂ। ಸೋ ಸೂಕರಸೂನಂ ಗನ್ತ್ವಾ ಆಮಕಮಂಸಂ ಖಾದಿ। ಆಮಕಲೋಹಿತಂ ಪಿವಿ। ತಸ್ಸ ಸೋ ಅಮನುಸ್ಸಿಕಾಬಾಧೋ ಪಟಿಪ್ಪಸ್ಸಮ್ಭಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಅಮನುಸ್ಸಿಕಾಬಾಧೇ ಆಮಕಮಂಸಂ ಆಮಕಲೋಹಿತನ್ತಿ।>
    text <೨೬೫>, <ತೇನ ಖೋ ಪನ ಸಮಯೇನ ಅಞ್ಞತರಸ್ಸ ಭಿಕ್ಖುನೋ ಚಕ್ಖುರೋಗಾಬಾಧೋ ಹೋತಿ। ತಂ ಭಿಕ್ಖೂ ಪರಿಗ್ಗಹೇತ್ವಾ ಉಚ್ಚಾರಮ್ಪಿ ಪಸ್ಸಾವಮ್ಪಿ ನಿಕ್ಖಾಮೇನ್ತಿ। ಅದ್ದಸಾ ಖೋ ಭಗವಾ ಸೇನಾಸನಚಾರಿಕಂ ಆಹಿಣ್ಡನ್ತೋ ತೇ ಭಿಕ್ಖೂ ತಂ ಭಿಕ್ಖುಂ ಪರಿಗ್ಗಹೇತ್ವಾ ಉಚ್ಚಾರಮ್ಪಿ ಪಸ್ಸಾವಮ್ಪಿ ನಿಕ್ಖಾಮೇನ್ತೇ। ದಿಸ್ವಾನ ಯೇನ ತೇ ಭಿಕ್ಖೂ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ತೇ ಭಿಕ್ಖೂ ಏತದವೋಚ ಕಿಂ ಇಮಸ್ಸ। ಭಿಕ್ಖವೇ। ಭಿಕ್ಖುನೋ ಆಬಾಧೋತಿ॥ ಇಮಸ್ಸ। ಭನ್ತೇ। ಆಯಸ್ಮತೋ ಚಕ್ಖುರೋಗಾಬಾಧೋ। ಇಮಂ ಮಯಂ ಪರಿಗ್ಗಹೇತ್ವಾ ಉಚ್ಚಾರಮ್ಪಿ ಪಸ್ಸಾವಮ್ಪಿ ನಿಕ್ಖಾಮೇಮಾತಿ। ಅಥ ಖೋ ಭಗವಾ ಏತಸ್ಮಿಂ ನಿದಾನೇ ಏತಸ್ಮಿಂ ಪಕರಣೇ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ಅನುಜಾನಾಮಿ। ಭಿಕ್ಖವೇ। ಅಞ್ಜನಂ ಕಾಳಞ್ಜನಂ। ರಸಞ್ಜನಂ। ಸೋತಞ್ಜನಂ। ಗೇರುಕಂ। ಕಪಲ್ಲನ್ತಿ। ಅಞ್ಜನೂಪಪಿಸನೇಹಿ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಚನ್ದನಂ। ತಗರಂ। ಕಾಳಾನುಸಾರಿಯಂ। ತಾಲೀಸಂ। ಭದ್ದಮುತ್ತಕನ್ತಿ। ತೇನ ಖೋ ಪನ ಸಮಯೇನ ಭಿಕ್ಖೂ ಪಿಟ್ಠಾನಿ ಅಞ್ಜನಾನಿ ಚರುಕೇಸುಪಿ ಸರಾವಕೇಸುಪಿ ನಿಕ್ಖಿಪನ್ತಿ। ತಿಣಚುಣ್ಣೇಹಿಪಿ ಪಂಸುಕೇಹಿಪಿ ಓಕಿರಿಯನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಅಞ್ಜನಿನ್ತಿ।>
    text <ತೇನ ಖೋ ಪನ ಸಮಯೇನ ಛಬ್ಬಗ್ಗಿಯಾ ಭಿಕ್ಖೂ ಉಚ್ಚಾವಚಾ ಅಞ್ಜನಿಯೋ ಧಾರೇನ್ತಿ ಸೋವಣ್ಣಮಯಂ। ರೂಪಿಯಮಯಂ। ಮನುಸ್ಸಾ ಉಜ್ಝಾಯನ್ತಿ ಖಿಯ್ಯನ್ತಿ ವಿಪಾಚೇನ್ತಿ ಸೇಯ್ಯಥಾಪಿ ಗಿಹೀ ಕಾಮಭೋಗಿನೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ನ। ಭಿಕ್ಖವೇ। ಉಚ್ಚಾವಚಾ ಅಞ್ಜನೀ ಧಾರೇತಬ್ಬಾ। ಯೋ ಧಾರೇಯ್ಯ। ಆಪತ್ತಿ ದುಕ್ಕಟಸ್ಸ। ಅನುಜಾನಾಮಿ। ಭಿಕ್ಖವೇ। ಅಟ್ಠಿಮಯಂ। ದನ್ತಮಯಂ। ವಿಸಾಣಮಯಂ। ನಳಮಯಂ। ವೇಳುಮಯಂ। ಕಟ್ಠಮಯಂ। ಜತುಮಯಂ। ಫಲಮಯಂ। ಲೋಹಮಯಂ। ಸಙ್ಖನಾಭಿಮಯನ್ತಿ।>
    text <ತೇನ ಖೋ ಪನ ಸಮಯೇನ ಅಞ್ಜನಿಯೋ ಅಪಾರುತಾ ಹೋನ್ತಿ। ತಿಣಚುಣ್ಣೇಹಿಪಿ ಪಂಸುಕೇಹಿಪಿ ಓಕಿರಿಯನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಅಪಿಧಾನನ್ತಿ। ಅಪಿಧಾನಂ ನಿಪತತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಸುತ್ತಕೇನ ಬನ್ಧಿತ್ವಾ ಅಞ್ಜನಿಯಾ ಬನ್ಧಿತುನ್ತಿ। ಅಞ್ಜನೀ ಫಲತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಸುತ್ತಕೇನ ಸಿಬ್ಬೇತುನ್ತಿ।>
    text <ತೇನ ಖೋ ಪನ ಸಮಯೇನ ಭಿಕ್ಖೂ ಅಙ್ಗುಲಿಯಾ ಅಞ್ಜನ್ತಿ। ಅಕ್ಖೀನಿ ದುಕ್ಖಾನಿ ಹೋನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಅಞ್ಜನಿಸಲಾಕನ್ತಿ।>
    text <ತೇನ ಖೋ ಪನ ಸಮಯೇನ ಛಬ್ಬಗ್ಗಿಯಾ ಭಿಕ್ಖೂ ಉಚ್ಚಾವಚಾ ಅಞ್ಜನಿಸಲಾಕಾಯೋ ಧಾರೇನ್ತಿ ಸೋವಣ್ಣಮಯಂ ರೂಪಿಯಮಯಂ। ಮನುಸ್ಸಾ ಉಜ್ಝಾಯನ್ತಿ ಖಿಯ್ಯನ್ತಿ ವಿಪಾಚೇನ್ತಿ। ಸೇಯ್ಯಥಾಪಿ ಗಿಹೀ ಕಾಮಭೋಗಿನೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ನ। ಭಿಕ್ಖವೇ। ಉಚ್ಚಾವಚಾ ಅಞ್ಜನಿಸಲಾಕಾ ಧಾರೇತಬ್ಬಾ। ಯೋ ಧಾರೇಯ್ಯ। ಆಪತ್ತಿ ದುಕ್ಕಟಸ್ಸ। ಅನುಜಾನಾಮಿ। ಭಿಕ್ಖವೇ। ಅಟ್ಠಿಮಯಂ…ಪೇ॰… ಸಙ್ಖನಾಭಿಮಯನ್ತಿ।>
    text <ತೇನ ಖೋ ಪನ ಸಮಯೇನ ಅಞ್ಜನಿಸಲಾಕಾ ಭೂಮಿಯಂ ಪತಿತಾ ಫರುಸಾ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಸಲಾಕಠಾನಿಯನ್ತಿ।>
    text <ತೇನ ಖೋ ಪನ ಸಮಯೇನ ಭಿಕ್ಖೂ ಅಞ್ಜನಿಮ್ಪಿ ಅಞ್ಜನಿಸಲಾಕಮ್ಪಿ ಹತ್ಥೇನ ಪರಿಹರನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಅಞ್ಜನಿತ್ಥವಿಕನ್ತಿ। ಅಂಸಬದ್ಧಕೋ ನ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಅಂಸಬದ್ಧಕಂ ಬನ್ಧನಸುತ್ತಕನ್ತಿ।>
    text <೨೬೬>, <ತೇನ ಖೋ ಪನ ಸಮಯೇನ ಆಯಸ್ಮತೋ ಪಿಲಿನ್ದವಚ್ಛಸ್ಸ ಸೀಸಾಭಿತಾಪೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಮುದ್ಧನಿ ತೇಲಕನ್ತಿ। ನಕ್ಖಮನಿಯೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ನತ್ಥುಕಮ್ಮನ್ತಿ। ನತ್ಥು ಗಲತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ನತ್ಥುಕರಣಿನ್ತಿ।>
    text <ತೇನ ಖೋ ಪನ ಸಮಯೇನ ಛಬ್ಬಗ್ಗಿಯಾ ಭಿಕ್ಖೂ ಉಚ್ಚಾವಚಾ ನತ್ಥುಕರಣಿಯೋ ಧಾರೇನ್ತಿ ಸೋವಣ್ಣಮಯಂ ರೂಪಿಯಮಯಂ। ಮನುಸ್ಸಾ ಉಜ್ಝಾಯನ್ತಿ ಖಿಯ್ಯನ್ತಿ ವಿಪಾಚೇನ್ತಿ। ಸೇಯ್ಯಥಾಪಿ ಗಿಹೀ ಕಾಮಭೋಗಿನೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ನ। ಭಿಕ್ಖವೇ। ಉಚ್ಚಾವಚಾ ನತ್ಥುಕರಣೀ ಧಾರೇತಬ್ಬಾ। ಯೋ ಧಾರೇಯ್ಯ। ಆಪತ್ತಿ ದುಕ್ಕಟಸ್ಸ। ಅನುಜಾನಾಮಿ। ಭಿಕ್ಖವೇ। ಅಟ್ಠಿಮಯಂ…ಪೇ॰… ಸಙ್ಖನಾಭಿಮಯನ್ತಿ। ನತ್ಥುಂ ವಿಸಮಂ ಆಸಿಞ್ಚನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಯಮಕನತ್ಥುಕರಣಿನ್ತಿ। ನಕ್ಖಮನಿಯೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಧೂಮಂ ಪಾತುನ್ತಿ। ತಞ್ಞೇವ ವಟ್ಟಿಂ ಆಲಿಮ್ಪೇತ್ವಾ ಪಿವನ್ತಿ। ಕಣ್ಠೋ ದಹತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಧೂಮನೇತ್ತನ್ತಿ।>
    text <ತೇನ ಖೋ ಪನ ಸಮಯೇನ ಛಬ್ಬಗ್ಗಿಯಾ ಭಿಕ್ಖೂ ಉಚ್ಚಾವಚಾನಿ ಧೂಮನೇತ್ತಾನಿ ಧಾರೇನ್ತಿ ಸೋವಣ್ಣಮಯಂ ರೂಪಿಯಮಯಂ। ಮನುಸ್ಸಾ ಉಜ್ಝಾಯನ್ತಿ ಖಿಯ್ಯನ್ತಿ ವಿಪಾಚೇನ್ತಿ ಸೇಯ್ಯಥಾಪಿ ಗಿಹೀ ಕಾಮಭೋಗಿನೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ನ। ಭಿಕ್ಖವೇ। ಉಚ್ಚಾವಚಾನಿ ಧೂಮನೇತ್ತಾನಿ ಧಾರೇತಬ್ಬಾನಿ। ಯೋ ಧಾರೇಯ್ಯ। ಆಪತ್ತಿ ದುಕ್ಕಟಸ್ಸ। ಅನುಜಾನಾಮಿ। ಭಿಕ್ಖವೇ। ಅಟ್ಠಿಮಯಂ…ಪೇ॰… ಸಙ್ಖನಾಭಿಮಯನ್ತಿ।>
    text <ತೇನ ಖೋ ಪನ ಸಮಯೇನ ಧೂಮನೇತ್ತಾನಿ ಅಪಾರುತಾನಿ ಹೋನ್ತಿ। ಪಾಣಕಾ ಪವಿಸನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಅಪಿಧಾನನ್ತಿ।>
    text <ತೇನ ಖೋ ಪನ ಸಮಯೇನ ಭಿಕ್ಖೂ ಧೂಮನೇತ್ತಾನಿ ಹತ್ಥೇನ ಪರಿಹರನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಧೂಮನೇತ್ತಥವಿಕನ್ತಿ। ಏಕತೋ ಘಂಸಿಯನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಯಮಕಥವಿಕನ್ತಿ। ಅಂಸಬದ್ಧಕೋ ನ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಅಂಸಬದ್ಧಕಂ ಬನ್ಧನಸುತ್ತಕನ್ತಿ।>
    text <೨೬೭>, <ತೇನ ಖೋ ಪನ ಸಮಯೇನ ಆಯಸ್ಮತೋ ಪಿಲಿನ್ದವಚ್ಛಸ್ಸ ವಾತಾಬಾಧೋ ಹೋತಿ। ವೇಜ್ಜಾ ಏವಮಾಹಂಸು ತೇಲಂ ಪಚಿತಬ್ಬನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ತೇಲಪಾಕನ್ತಿ। ತಸ್ಮಿಂ ಖೋ ಪನ ತೇಲಪಾಕೇ ಮಜ್ಜಂ ಪಕ್ಖಿಪಿತಬ್ಬಂ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ತೇಲಪಾಕೇ ಮಜ್ಜಂ ಪಕ್ಖಿಪಿತುನ್ತಿ।>
    text <ತೇನ ಖೋ ಪನ ಸಮಯೇನ ಛಬ್ಬಗ್ಗಿಯಾ ಭಿಕ್ಖೂ ಅತಿಪಕ್ಖಿತ್ತಮಜ್ಜಾನಿ ತೇಲಾನಿ ಪಚನ್ತಿ। ತಾನಿ ಪಿವಿತ್ವಾ ಮಜ್ಜನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ನ। ಭಿಕ್ಖವೇ। ಅತಿಪಕ್ಖಿತ್ತಮಜ್ಜಂ ತೇಲಂ ಪಾತಬ್ಬಂ। ಯೋ ಪಿವೇಯ್ಯ। ಯಥಾಧಮ್ಮೋ ಕಾರೇತಬ್ಬೋ। ಅನುಜಾನಾಮಿ। ಭಿಕ್ಖವೇ। ಯಸ್ಮಿಂ ತೇಲಪಾಕೇ ಮಜ್ಜಸ್ಸ ನ ವಣ್ಣೋ ನ ಗನ್ಧೋ ನ ರಸೋ ಪಞ್ಞಾಯತಿ। ಏವರೂಪಂ ಮಜ್ಜಪಕ್ಖಿತ್ತಂ ತೇಲಂ ಪಾತುನ್ತಿ।>
    text <ತೇನ ಖೋ ಪನ ಸಮಯೇನ ಭಿಕ್ಖೂನಂ ಬಹುಂ ಅತಿಪಕ್ಖಿತ್ತಮಜ್ಜಂ ತೇಲಂ ಪಕ್ಕಂ ಹೋತಿ। ಅಥ ಖೋ ಭಿಕ್ಖೂನಂ ಏತದಹೋಸಿ ಕಥಂ ನು ಖೋ ಅತಿಪಕ್ಖಿತ್ತಮಜ್ಜೇ ತೇಲೇ ಪಟಿಪಜ್ಜಿತಬ್ಬನ್ತಿ॥ ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಅಬ್ಭಞ್ಜನಂ ಅಧಿಟ್ಠಾತುನ್ತಿ।>
    text <ತೇನ ಖೋ ಪನ ಸಮಯೇನ ಆಯಸ್ಮತೋ ಪಿಲಿನ್ದವಚ್ಛಸ್ಸ ಬಹುತರಂ ತೇಲಂ ಪಕ್ಕಂ ಹೋತಿ। ತೇಲಭಾಜನಂ ನ ವಿಜ್ಜತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ತೀಣಿ ತುಮ್ಬಾನಿ ಲೋಹತುಮ್ಬಂ। ಕಟ್ಠತುಮ್ಬಂ। ಫಲತುಮ್ಬನ್ತಿ।>
    text <ತೇನ ಖೋ ಪನ ಸಮಯೇನ ಆಯಸ್ಮತೋ ಪಿಲಿನ್ದವಚ್ಛಸ್ಸ ಅಙ್ಗವಾತೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಸೇದಕಮ್ಮನ್ತಿ। ನಕ್ಖಮನಿಯೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಸಮ್ಭಾರಸೇದನ್ತಿ। ನಕ್ಖಮನಿಯೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಮಹಾಸೇದನ್ತಿ। ನಕ್ಖಮನಿಯೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಭಙ್ಗೋದಕನ್ತಿ। ನಕ್ಖಮನಿಯೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಉದಕಕೋಟ್ಠಕನ್ತಿ।>
    text <ತೇನ ಖೋ ಪನ ಸಮಯೇನ ಆಯಸ್ಮತೋ ಪಿಲಿನ್ದವಚ್ಛಸ್ಸ ಪಬ್ಬವಾತೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಲೋಹಿತಂ ಮೋಚೇತುನ್ತಿ। ನಕ್ಖಮನಿಯೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಲೋಹಿತಂ ಮೋಚೇತ್ವಾ ವಿಸಾಣೇನ ಗಾಹೇತುನ್ತಿ।>
    text <ತೇನ ಖೋ ಪನ ಸಮಯೇನ ಆಯಸ್ಮತೋ ಪಿಲಿನ್ದವಚ್ಛಸ್ಸ ಪಾದಾ ಫಲಿತಾ ಹೋನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಪಾದಬ್ಭಞ್ಜನನ್ತಿ। ನಕ್ಖಮನಿಯೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಪಜ್ಜಂ ಅಭಿಸಙ್ಖರಿತುನ್ತಿ।>
    text <ತೇನ ಖೋ ಪನ ಸಮಯೇನ ಅಞ್ಞತರಸ್ಸ ಭಿಕ್ಖುನೋ ಗಣ್ಡಾಬಾಧೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಸತ್ಥಕಮ್ಮನ್ತಿ। ಕಸಾವೋದಕೇನ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಕಸಾವೋದಕನ್ತಿ। ತಿಲಕಕ್ಕೇನ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ತಿಲಕಕ್ಕನ್ತಿ। ಕಬಳಿಕಾಯ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಕಬಳಿಕನ್ತಿ। ವಣಬನ್ಧನಚೋಳೇನ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ವಣಬನ್ಧನಚೋಳನ್ತಿ। ವಣೋ ಕಣ್ಡುವತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಸಾಸಪಕುಟ್ಟೇನ ಫೋಸಿತುನ್ತಿ। ವಣೋ ಕಿಲಿಜ್ಜಿತ್ಥ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಧೂಮಂ ಕಾತುನ್ತಿ। ವಡ್ಢಮಂಸಂ ವುಟ್ಠಾತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಲೋಣಸಕ್ಖರಿಕಾಯ ಛಿನ್ದಿತುನ್ತಿ। ವಣೋ ನ ರುಹತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ವಣತೇಲನ್ತಿ। ತೇಲಂ ಗಲತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ವಿಕಾಸಿಕಂ ಸಬ್ಬಂ ವಣಪಟಿಕಮ್ಮನ್ತಿ।>
    text <೨೬೮>, <ತೇನ ಖೋ ಪನ ಸಮಯೇನ ಅಞ್ಞತರೋ ಭಿಕ್ಖು ಅಹಿನಾ ದಟ್ಠೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಚತ್ತಾರಿ ಮಹಾವಿಕಟಾನಿ ದಾತುಂ ಗೂಥಂ। ಮುತ್ತಂ। ಛಾರಿಕಂ। ಮತ್ತಿಕನ್ತಿ। ಅಥ ಖೋ ಭಿಕ್ಖೂನಂ ಏತದಹೋಸಿ ಅಪ್ಪಟಿಗ್ಗಹಿತಾನಿ ನು ಖೋ ಉದಾಹು ಪಟಿಗ್ಗಹೇತಬ್ಬಾನೀತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಸತಿ ಕಪ್ಪಿಯಕಾರಕೇ ಪಟಿಗ್ಗಹಾಪೇತುಂ। ಅಸತಿ ಕಪ್ಪಿಯಕಾರಕೇ ಸಾಮಂ ಗಹೇತ್ವಾ ಪರಿಭುಞ್ಜಿತುನ್ತಿ।>
    text <ತೇನ ಖೋ ಪನ ಸಮಯೇನ ಅಞ್ಞತರೇನ ಭಿಕ್ಖುನಾ ವಿಸಂ ಪೀತಂ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ ಭಿಕ್ಖವೇ ಗೂಥಂ ಪಾಯೇತುನ್ತಿ। ಅಥ ಖೋ ಭಿಕ್ಖೂನಂ ಏತದಹೋಸಿ ಅಪ್ಪಟಿಗ್ಗಹಿತಂ ನು ಖೋ ಉದಾಹು ಪಟಿಗ್ಗಹೇತಬ್ಬೋತಿ॥ ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಯಂ ಕರೋನ್ತೋ ಪಟಿಗ್ಗಣ್ಹಾತಿ। ಸ್ವೇವ ಪಟಿಗ್ಗಹೋ ಕತೋ। ನ ಪುನ ಪಟಿಗ್ಗಹೇತಬ್ಬೋತಿ।>
    text <೨೬೯>, <ತೇನ ಖೋ ಪನ ಸಮಯೇನ ಅಞ್ಞತರಸ್ಸ ಭಿಕ್ಖುನೋ ಘರದಿನ್ನಕಾಬಾಧೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಸೀತಾಲೋಳಿಂ ಪಾಯೇತುನ್ತಿ।>
    text <ತೇನ ಖೋ ಪನ ಸಮಯೇನ ಅಞ್ಞತರೋ ಭಿಕ್ಖು ದುಟ್ಠಗಹಣಿಕೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಆಮಿಸಖಾರಂ ಪಾಯೇತುನ್ತಿ।>
    text <ತೇನ ಖೋ ಪನ ಸಮಯೇನ ಅಞ್ಞತರಸ್ಸ ಭಿಕ್ಖುನೋ ಪಣ್ಡುರೋಗಾಬಾಧೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಮುತ್ತಹರೀತಕಂ ಪಾಯೇತುನ್ತಿ।>
    text <ತೇನ ಖೋ ಪನ ಸಮಯೇನ ಅಞ್ಞತರಸ್ಸ ಭಿಕ್ಖುನೋ ಛವಿದೋಸಾಬಾಧೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಗನ್ಧಾಲೇಪಂ ಕಾತುನ್ತಿ।>
    text <ತೇನ ಖೋ ಪನ ಸಮಯೇನ ಅಞ್ಞತರೋ ಭಿಕ್ಖು ಅಭಿಸನ್ನಕಾಯೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ವಿರೇಚನಂ ಪಾತುನ್ತಿ। ಅಚ್ಛಕಞ್ಜಿಯಾ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಅಚ್ಛಕಞ್ಜಿನ್ತಿ। ಅಕಟಯೂಸೇನ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಅಕಟಯೂಸನ್ತಿ। ಕಟಾಕಟೇನ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಕಟಾಕಟನ್ತಿ। ಪಟಿಚ್ಛಾದನೀಯೇನ ಅತ್ಥೋ ಹೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಪಟಿಚ್ಛಾದನೀಯನ್ತಿ।>
    stand <ಮೂಲಾದಿಭೇಸಜ್ಜಕಥಾ ನಿಟ್ಠಿತಾ।>
  text <೧೬೨॥ ಪಿಲಿನ್ದವಚ್ಛವತ್ಥು>
    text <೨೭೦>, <ತೇನ ಖೋ ಪನ ಸಮಯೇನ ಆಯಸ್ಮಾ ಪಿಲಿನ್ದವಚ್ಛೋ ರಾಜಗಹೇ ಪಬ್ಭಾರಂ ಸೋಧಾಪೇತಿ ಲೇಣಂ ಕತ್ತುಕಾಮೋ। ಅಥ ಖೋ ರಾಜಾ ಮಾಗಧೋ ಸೇನಿಯೋ ಬಿಮ್ಬಿಸಾರೋ ಯೇನಾಯಸ್ಮಾ ಪಿಲಿನ್ದವಚ್ಛೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮನ್ತಂ ಪಿಲಿನ್ದವಚ್ಛಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ರಾಜಾ ಮಾಗಧೋ ಸೇನಿಯೋ ಬಿಮ್ಬಿಸಾರೋ ಆಯಸ್ಮನ್ತಂ ಪಿಲಿನ್ದವಚ್ಛಂ ಏತದವೋಚ ಕಿಂ। ಭನ್ತೇ। ಥೇರೋ ಕಾರಾಪೇತೀತಿ॥ ಪಬ್ಭಾರಂ। ಮಹಾರಾಜ। ಸೋಧಾಪೇಮಿ। ಲೇಣಂ ಕತ್ತುಕಾಮೋತಿ। ಅತ್ಥೋ। ಭನ್ತೇ। ಅಯ್ಯಸ್ಸ ಆರಾಮಿಕೇನಾತಿ॥ ನ ಖೋ। ಮಹಾರಾಜ। ಭಗವತಾ ಆರಾಮಿಕೋ ಅನುಞ್ಞಾತೋತಿ। ತೇನ ಹಿ। ಭನ್ತೇ। ಭಗವನ್ತಂ ಪಟಿಪುಚ್ಛಿತ್ವಾ ಮಮ ಆರೋಚೇಯ್ಯಾಥಾತಿ। ಏವಂ। ಮಹಾರಾಜಾತಿ ಖೋ ಆಯಸ್ಮಾ ಪಿಲಿನ್ದವಚ್ಛೋ ರಞ್ಞೋ ಮಾಗಧಸ್ಸ ಸೇನಿಯಸ್ಸ ಬಿಮ್ಬಿಸಾರಸ್ಸ ಪಚ್ಚಸ್ಸೋಸಿ। ಅಥ ಖೋ ಆಯಸ್ಮಾ ಪಿಲಿನ್ದವಚ್ಛೋ ರಾಜಾನಂ ಮಾಗಧಂ ಸೇನಿಯಂ ಬಿಮ್ಬಿಸಾರಂ ಧಮ್ಮಿಯಾ ಕಥಾಯ ಸನ್ದಸ್ಸೇಸಿ। ಸಮಾದಪೇಸಿ। ಸಮುತ್ತೇಜೇಸಿ। ಸಮ್ಪಹಂಸೇಸಿ। ಅಥ ಖೋ ರಾಜಾ ಮಾಗಧೋ ಸೇನಿಯೋ ಬಿಮ್ಬಿಸಾರೋ ಆಯಸ್ಮತಾ ಪಿಲಿನ್ದವಚ್ಛೇನ ಧಮ್ಮಿಯಾ ಕಥಾಯ ಸನ್ದಸ್ಸಿತೋ ಸಮಾದಪಿತೋ ಸಮುತ್ತೇಜಿತೋ ಸಮ್ಪಹಂಸಿತೋ ಉಟ್ಠಾಯಾಸನಾ ಆಯಸ್ಮನ್ತಂ ಪಿಲಿನ್ದವಚ್ಛಂ ಅಭಿವಾದೇತ್ವಾ ಪದಕ್ಖಿಣಂ ಕತ್ವಾ ಪಕ್ಕಾಮಿ।>
    text <ಅಥ ಖೋ ಆಯಸ್ಮಾ ಪಿಲಿನ್ದವಚ್ಛೋ ಭಗವತೋ ಸನ್ತಿಕೇ ದೂತಂ ಪಾಹೇಸಿ ರಾಜಾ। ಭನ್ತೇ। ಮಾಗಧೋ ಸೇನಿಯೋ ಬಿಮ್ಬಿಸಾರೋ ಆರಾಮಿಕಂ ದಾತುಕಾಮೋ। ಕಥಂ ನು ಖೋ। ಭನ್ತೇ। ಮಯಾ ಪಟಿಪಜ್ಜಿತಬ್ಬನ್ತಿ॥ ಅಥ ಖೋ ಭಗವಾ ಏತಸ್ಮಿಂ ನಿದಾನೇ ಏತಸ್ಮಿಂ ಪಕರಣೇ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ಅನುಜಾನಾಮಿ। ಭಿಕ್ಖವೇ। ಆರಾಮಿಕನ್ತಿ। ದುತಿಯಮ್ಪಿ ಖೋ ರಾಜಾ ಮಾಗಧೋ ಸೇನಿಯೋ ಬಿಮ್ಬಿಸಾರೋ ಯೇನಾಯಸ್ಮಾ ಪಿಲಿನ್ದವಚ್ಛೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮನ್ತಂ ಪಿಲಿನ್ದವಚ್ಛಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ರಾಜಾ ಮಾಗಧೋ ಸೇನಿಯೋ ಬಿಮ್ಬಿಸಾರೋ ಆಯಸ್ಮನ್ತಂ ಪಿಲಿನ್ದವಚ್ಛಂ ಏತದವೋಚ ಅನುಞ್ಞಾತೋ। ಭನ್ತೇ। ಭಗವತಾ ಆರಾಮಿಕೋತಿ॥ ಏವಂ। ಮಹಾರಾಜಾತಿ। ತೇನ ಹಿ। ಭನ್ತೇ। ಅಯ್ಯಸ್ಸ ಆರಾಮಿಕಂ ದಮ್ಮೀತಿ। ಅಥ ಖೋ ರಾಜಾ ಮಾಗಧೋ ಸೇನಿಯೋ ಬಿಮ್ಬಿಸಾರೋ ಆಯಸ್ಮತೋ ಪಿಲಿನ್ದವಚ್ಛಸ್ಸ ಆರಾಮಿಕಂ ಪಟಿಸ್ಸುತ್ವಾ। ವಿಸ್ಸರಿತ್ವಾ। ಚಿರೇನ ಸತಿಂ ಪಟಿಲಭಿತ್ವಾ। ಅಞ್ಞತರಂ ಸಬ್ಬತ್ಥಕಂ ಮಹಾಮತ್ತಂ ಆಮನ್ತೇಸಿ ಯೋ ಮಯಾ। ಭಣೇ। ಅಯ್ಯಸ್ಸ ಆರಾಮಿಕೋ ಪಟಿಸ್ಸುತೋ। ದಿನ್ನೋ ಸೋ ಆರಾಮಿಕೋತಿ॥ ನ ಖೋ। ದೇವ। ಅಯ್ಯಸ್ಸ ಆರಾಮಿಕೋ ದಿನ್ನೋತಿ। ಕೀವ ಚಿರಂ ನು ಖೋ। ಭಣೇ। ಇತೋ ಹಿ ತಂ ಹೋತೀತಿ॥ ಅಥ ಖೋ ಸೋ ಮಹಾಮತ್ತೋ ರತ್ತಿಯೋ ಗಣೇತ್ವಾ ರಾಜಾನಂ ಮಾಗಧಂ ಸೇನಿಯಂ ಬಿಮ್ಬಿಸಾರಂ ಏತದವೋಚ ಪಞ್ಚ। ದೇವ। ರತ್ತಿಸತಾನೀತಿ। ತೇನ ಹಿ। ಭಣೇ। ಅಯ್ಯಸ್ಸ ಪಞ್ಚ ಆರಾಮಿಕಸತಾನಿ ದೇಹೀತಿ। ಏವಂ। ದೇವಾತಿ ಖೋ ಸೋ ಮಹಾಮತ್ತೋ ರಞ್ಞೋ ಮಾಗಧಸ್ಸ ಸೇನಿಯಸ್ಸ ಬಿಮ್ಬಿಸಾರಸ್ಸ ಪಟಿಸ್ಸುತ್ವಾ ಆಯಸ್ಮತೋ ಪಿಲಿನ್ದವಚ್ಛಸ್ಸ ಪಞ್ಚ ಆರಾಮಿಕಸತಾನಿ ಪಾದಾಸಿ। ಪಾಟಿಯೇಕ್ಕೋ ಗಾಮೋ ನಿವಿಸಿ। ಆರಾಮಿಕಗಾಮಕೋತಿಪಿ ನಂ ಆಹಂಸು। ಪಿಲಿನ್ದಗಾಮಕೋತಿಪಿ ನಂ ಆಹಂಸು।>
    text <೨೭೧>, <ತೇನ ಖೋ ಪನ ಸಮಯೇನ ಆಯಸ್ಮಾ ಪಿಲಿನ್ದವಚ್ಛೋ ತಸ್ಮಿಂ ಗಾಮಕೇ ಕುಲೂಪಕೋ ಹೋತಿ। ಅಥ ಖೋ ಆಯಸ್ಮಾ ಪಿಲಿನ್ದವಚ್ಛೋ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ಪಿಲಿನ್ದಗಾಮಂ ಪಿಣ್ಡಾಯ ಪಾವಿಸಿ। ತೇನ ಖೋ ಪನ ಸಮಯೇನ ತಸ್ಮಿಂ ಗಾಮಕೇ ಉಸ್ಸವೋ ಹೋತಿ। ದಾರಕಾ ಅಲಙ್ಕತಾ ಮಾಲಾಕಿತಾ ಕೀಳನ್ತಿ। ಅಥ ಖೋ ಆಯಸ್ಮಾ ಪಿಲಿನ್ದವಚ್ಛೋ ಪಿಲಿನ್ದಗಾಮಕೇ ಸಪದಾನಂ ಪಿಣ್ಡಾಯ ಚರಮಾನೋ ಯೇನ ಅಞ್ಞತರಸ್ಸ ಆರಾಮಿಕಸ್ಸ ನಿವೇಸನಂ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಞ್ಞತ್ತೇ ಆಸನೇ ನಿಸೀದಿ। ತೇನ ಖೋ ಪನ ಸಮಯೇನ ತಸ್ಸಾ ಆರಾಮಿಕಿನಿಯಾ ಧೀತಾ ಅಞ್ಞೇ ದಾರಕೇ ಅಲಙ್ಕತೇ ಮಾಲಾಕಿತೇ ಪಸ್ಸಿತ್ವಾ ರೋದತಿ ಮಾಲಂ ಮೇ ದೇಥ। ಅಲಙ್ಕಾರಂ ಮೇ ದೇಥಾತಿ। ಅಥ ಖೋ ಆಯಸ್ಮಾ ಪಿಲಿನ್ದವಚ್ಛೋ ತಂ ಆರಾಮಿಕಿನಿಂ ಏತದವೋಚ ಕಿಸ್ಸಾಯಂ ದಾರಿಕಾ ರೋದತೀತಿ॥ ಅಯಂ। ಭನ್ತೇ। ದಾರಿಕಾ ಅಞ್ಞೇ ದಾರಕೇ ಅಲಙ್ಕತೇ ಮಾಲಾಕಿತೇ ಪಸ್ಸಿತ್ವಾ ರೋದತಿ ಮಾಲಂ ಮೇ ದೇಥ। ಅಲಙ್ಕಾರಂ ಮೇ ದೇಥಾತಿ। ಕುತೋ ಅಮ್ಹಾಕಂ ದುಗ್ಗತಾನಂ ಮಾಲಾ। ಕುತೋ ಅಲಙ್ಕಾರೋತಿ॥ ಅಥ ಖೋ ಆಯಸ್ಮಾ ಪಿಲಿನ್ದವಚ್ಛೋ ಅಞ್ಞತರಂ ತಿಣಣ್ಡುಪಕಂ ಗಹೇತ್ವಾ ತಂ ಆರಾಮಿಕಿನಿಂ ಏತದವೋಚ ಹನ್ದಿಮಂ ತಿಣಣ್ಡುಪಕಂ ತಸ್ಸಾ ದಾರಿಕಾಯ ಸೀಸೇ ಪಟಿಮುಞ್ಚಾತಿ। ಅಥ ಖೋ ಸಾ ಆರಾಮಿಕಿನೀ ತಂ ತಿಣಣ್ಡುಪಕಂ ಗಹೇತ್ವಾ ತಸ್ಸಾ ದಾರಿಕಾಯ ಸೀಸೇ ಪಟಿಮುಞ್ಚಿ। ಸಾ ಅಹೋಸಿ ಸುವಣ್ಣಮಾಲಾ ಅಭಿರೂಪಾ। ದಸ್ಸನೀಯಾ। ಪಾಸಾದಿಕಾ। ನತ್ಥಿ ತಾದಿಸಾ ರಞ್ಞೋಪಿ ಅನ್ತೇಪುರೇ ಸುವಣ್ಣಮಾಲಾ। ಮನುಸ್ಸಾ ರಞ್ಞೋ ಮಾಗಧಸ್ಸ ಸೇನಿಯಸ್ಸ ಬಿಮ್ಬಿಸಾರಸ್ಸ ಆರೋಚೇಸುಂ ಅಮುಕಸ್ಸ। ದೇವ। ಆರಾಮಿಕಸ್ಸ ಘರೇ ಸುವಣ್ಣಮಾಲಾ ಅಭಿರೂಪಾ। ದಸ್ಸನೀಯಾ। ಪಾಸಾದಿಕಾ। ನತ್ಥಿ ತಾದಿಸಾ ದೇವಸ್ಸಪಿ ಅನ್ತೇಪುರೇ ಸುವಣ್ಣಮಾಲಾ। ಕುತೋ ತಸ್ಸ ದುಗ್ಗತಸ್ಸ॥ ನಿಸ್ಸಂಸಯಂ ಚೋರಿಕಾಯ ಆಭತಾತಿ।>
    text <ಅಥ ಖೋ ರಾಜಾ ಮಾಗಧೋ ಸೇನಿಯೋ ಬಿಮ್ಬಿಸಾರೋ ತಂ ಆರಾಮಿಕಕುಲಂ ಬನ್ಧಾಪೇಸಿ। ದುತಿಯಮ್ಪಿ ಖೋ ಆಯಸ್ಮಾ ಪಿಲಿನ್ದವಚ್ಛೋ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ಪಿಲಿನ್ದಗಾಮಂ ಪಿಣ್ಡಾಯ ಪಾವಿಸಿ। ಪಿಲಿನ್ದಗಾಮಕೇ ಸಪದಾನಂ ಪಿಣ್ಡಾಯ ಚರಮಾನೋ ಯೇನ ತಸ್ಸ ಆರಾಮಿಕಸ್ಸ ನಿವೇಸನಂ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಟಿವಿಸ್ಸಕೇ ಪುಚ್ಛಿ ಕಹಂ ಇಮಂ ಆರಾಮಿಕಕುಲಂ ಗತನ್ತಿ॥ ಏತಿಸ್ಸಾ। ಭನ್ತೇ। ಸುವಣ್ಣಮಾಲಾಯ ಕಾರಣಾ ರಞ್ಞಾ ಬನ್ಧಾಪಿತನ್ತಿ। ಅಥ ಖೋ ಆಯಸ್ಮಾ ಪಿಲಿನ್ದವಚ್ಛೋ ಯೇನ ರಞ್ಞೋ ಮಾಗಧಸ್ಸ ಸೇನಿಯಸ್ಸ ಬಿಮ್ಬಿಸಾರಸ್ಸ ನಿವೇಸನಂ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಞ್ಞತ್ತೇ ಆಸನೇ ನಿಸೀದಿ। ಅಥ ಖೋ ರಾಜಾ ಮಾಗಧೋ ಸೇನಿಯೋ ಬಿಮ್ಬಿಸಾರೋ ಯೇನಾಯಸ್ಮಾ ಪಿಲಿನ್ದವಚ್ಛೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮನ್ತಂ ಪಿಲಿನ್ದವಚ್ಛಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಂ ಖೋ ರಾಜಾನಂ ಮಾಗಧಂ ಸೇನಿಯಂ ಬಿಮ್ಬಿಸಾರಂ ಆಯಸ್ಮಾ ಪಿಲಿನ್ದವಚ್ಛೋ ಏತದವೋಚ ಕಿಸ್ಸ। ಮಹಾರಾಜ। ಆರಾಮಿಕಕುಲಂ ಬನ್ಧಾಪಿತನ್ತಿ॥ ತಸ್ಸ। ಭನ್ತೇ। ಆರಾಮಿಕಸ್ಸ ಘರೇ ಸುವಣ್ಣಮಾಲಾ ಅಭಿರೂಪಾ। ದಸ್ಸನೀಯಾ। ಪಾಸಾದಿಕಾ। ನತ್ಥಿ ತಾದಿಸಾ ಅಮ್ಹಾಕಮ್ಪಿ ಅನ್ತೇಪುರೇ ಸುವಣ್ಣಮಾಲಾ। ಕುತೋ ತಸ್ಸ ದುಗ್ಗತಸ್ಸ॥ ನಿಸ್ಸಂಸಯಂ ಚೋರಿಕಾಯ ಆಭತಾತಿ। ಅಥ ಖೋ ಆಯಸ್ಮಾ ಪಿಲಿನ್ದವಚ್ಛೋ ರಞ್ಞೋ ಮಾಗಧಸ್ಸ ಸೇನಿಯಸ್ಸ ಬಿಮ್ಬಿಸಾರಸ್ಸ ಪಾಸಾದಂ ಸುವಣ್ಣನ್ತಿ ಅಧಿಮುಚ್ಚಿ। ಸೋ ಅಹೋಸಿ ಸಬ್ಬಸೋವಣ್ಣಮಯೋ। ಇದಂ ಪನ ತೇ। ಮಹಾರಾಜ। ತಾವ ಬಹುಂ ಸುವಣ್ಣಂ ಕುತೋತಿ॥ ಅಞ್ಞಾತಂ। ಭನ್ತೇ। ಅಯ್ಯಸ್ಸೇವೇಸೋ ಇದ್ಧಾನುಭಾವೋತಿ ತಂ ಆರಾಮಿಕಕುಲಂ ಮುಞ್ಚಾಪೇಸಿ।>
    text <ಮನುಸ್ಸಾ ಅಯ್ಯೇನ ಕಿರ ಪಿಲಿನ್ದವಚ್ಛೇನ ಸರಾಜಿಕಾಯ ಪರಿಸಾಯ ಉತ್ತರಿಮನುಸ್ಸಧಮ್ಮಂ ಇದ್ಧಿಪಾಟಿಹಾರಿಯಂ ದಸ್ಸಿತನ್ತಿ ಅತ್ತಮನಾ ಅಭಿಪ್ಪಸನ್ನಾ ಆಯಸ್ಮತೋ ಪಿಲಿನ್ದವಚ್ಛಸ್ಸ ಪಞ್ಚ ಭೇಸಜ್ಜಾನಿ ಅಭಿಹರಿಂಸು। ಸೇಯ್ಯಥಿದಂ ಸಪ್ಪಿಂ। ನವನೀತಂ। ತೇಲಂ। ಮಧುಂ। ಫಾಣಿತಂ। ಪಕತಿಯಾಪಿ ಚ ಆಯಸ್ಮಾ ಪಿಲಿನ್ದವಚ್ಛೋ ಲಾಭೀ ಹೋತಿ ಪಞ್ಚನ್ನಂ ಭೇಸಜ್ಜಾನಂ। ಲದ್ಧಂ ಲದ್ಧಂ ಪರಿಸಾಯ ವಿಸ್ಸಜ್ಜೇತಿ। ಪರಿಸಾ ಚಸ್ಸ ಹೋತಿ ಬಾಹುಲ್ಲಿಕಾ। ಲದ್ಧಂ ಲದ್ಧಂ ಕೋಲಮ್ಬೇಪಿ। ಘಟೇಪಿ। ಪೂರೇತ್ವಾ ಪಟಿಸಾಮೇತಿ। ಪರಿಸ್ಸಾವನಾನಿಪಿ। ಥವಿಕಾಯೋಪಿ। ಪೂರೇತ್ವಾ ವಾತಪಾನೇಸು ಲಗ್ಗೇತಿ। ತಾನಿ ಓಲೀನವಿಲೀನಾನಿ ತಿಟ್ಠನ್ತಿ। ಉನ್ದೂರೇಹಿಪಿ ವಿಹಾರಾ ಓಕಿಣ್ಣವಿಕಿಣ್ಣಾ ಹೋನ್ತಿ। ಮನುಸ್ಸಾ ವಿಹಾರಚಾರಿಕಂ ಆಹಿಣ್ಡನ್ತಾ ಪಸ್ಸಿತ್ವಾ ಉಜ್ಝಾಯನ್ತಿ ಖಿಯ್ಯನ್ತಿ ವಿಪಾಚೇನ್ತಿ ಅನ್ತೋಕೋಟ್ಠಾಗಾರಿಕಾ ಇಮೇ ಸಮಣಾ ಸಕ್ಯಪುತ್ತಿಯಾ। ಸೇಯ್ಯಥಾಪಿ ರಾಜಾ ಮಾಗಧೋ ಸೇನಿಯೋ ಬಿಮ್ಬಿಸಾರೋತಿ। ಅಸ್ಸೋಸುಂ ಖೋ ಭಿಕ್ಖೂ ತೇಸಂ ಮನುಸ್ಸಾನಂ ಉಜ್ಝಾಯನ್ತಾನಂ ಖಿಯ್ಯನ್ತಾನಂ ವಿಪಾಚೇನ್ತಾನಂ। ಯೇ ತೇ ಭಿಕ್ಖೂ ಅಪ್ಪಿಚ್ಛಾ। ತೇ ಉಜ್ಝಾಯನ್ತಿ ಖಿಯ್ಯನ್ತಿ ವಿಪಾಚೇನ್ತಿ ಕಥಞ್ಹಿ ನಾಮ ಭಿಕ್ಖೂ ಏವರೂಪಾಯ ಬಾಹುಲ್ಲಾಯ ಚೇತೇಸ್ಸನ್ತೀತಿ। ಅಥ ಖೋ ತೇ ಭಿಕ್ಖೂ ತೇ ಅನೇಕಪರಿಯಾಯೇನ ವಿಗರಹಿತ್ವಾ ಭಗವತೋ ಏತಮತ್ಥಂ ಆರೋಚೇಸುಂ…ಪೇ॰… ಸಚ್ಚಂ ಕಿರ। ಭಿಕ್ಖವೇ। ಭಿಕ್ಖೂ ಏವರೂಪಾಯ ಬಾಹುಲ್ಲಾಯ ಚೇತೇನ್ತೀತಿ॥ ಸಚ್ಚಂ ಭಗವಾತಿ…ಪೇ॰… ವಿಗರಹಿತ್ವಾ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ಯಾನಿ ಖೋ ಪನ ತಾನಿ ಗಿಲಾನಾನಂ ಭಿಕ್ಖೂನಂ ಪಟಿಸಾಯನೀಯಾನಿ ಭೇಸಜ್ಜಾನಿ। ಸೇಯ್ಯಥಿದಂ ಸಪ್ಪಿ। ನವನೀತಂ। ತೇಲಂ। ಮಧು। ಫಾಣಿತಂ। ತಾನಿ ಪಟಿಗ್ಗಹೇತ್ವಾ ಸತ್ತಾಹಪರಮಂ ಸನ್ನಿಧಿಕಾರಕಂ ಪರಿಭುಞ್ಜಿತಬ್ಬಾನಿ। ತಂ ಅತಿಕ್ಕಾಮಯತೋ ಯಥಾಧಮ್ಮೋ ಕಾರೇತಬ್ಬೋತಿ।>
    stand <ಪಿಲಿನ್ದವಚ್ಛವತ್ಥು ನಿಟ್ಠಿತಂ।>
    stand <ಭೇಸಜ್ಜಾನುಞ್ಞಾತಭಾಣವಾರೋ ನಿಟ್ಠಿತೋ ಪಠಮೋ।>
  text <೧೬೩॥ ಗುಳಾದಿಅನುಜಾನನಾ>
    text <೨೭೨>, <ಅಥ ಖೋ ಭಗವಾ ಸಾವತ್ಥಿಯಂ ಯಥಾಭಿರನ್ತಂ ವಿಹರಿತ್ವಾ ಯೇನ ರಾಜಗಹಂ ತೇನ ಚಾರಿಕಂ ಪಕ್ಕಾಮಿ। ಅದ್ದಸಾ ಖೋ ಆಯಸ್ಮಾ ಕಙ್ಖಾರೇವತೋ ಅನ್ತರಾಮಗ್ಗೇ ಗುಳಕರಣಂ। ಓಕ್ಕಮಿತ್ವಾ ಗುಳೇ ಪಿಟ್ಠಮ್ಪಿ ಛಾರಿಕಮ್ಪಿ ಪಕ್ಖಿಪನ್ತೇ। ದಿಸ್ವಾನ ಅಕಪ್ಪಿಯೋ ಗುಳೋ ಸಾಮಿಸೋ। ನ ಕಪ್ಪತಿ ಗುಳೋ ವಿಕಾಲೇ ಪರಿಭುಞ್ಜಿತುನ್ತಿ ಕುಕ್ಕುಚ್ಚಾಯನ್ತೋ ಸಪರಿಸೋ ಗುಳಂ ನ ಪರಿಭುಞ್ಜತಿ। ಯೇಪಿಸ್ಸ ಸೋತಬ್ಬಂ ಮಞ್ಞನ್ತಿ। ತೇಪಿ ಗುಳಂ ನ ಪರಿಭುಞ್ಜನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಕಿಮತ್ಥಾಯ। ಭಿಕ್ಖವೇ। ಗುಳೇ ಪಿಟ್ಠಮ್ಪಿ ಛಾರಿಕಮ್ಪಿ ಪಕ್ಖಿಪನ್ತೀತಿ॥ ಥದ್ಧತ್ಥಾಯ ಭಗವಾತಿ। ಸಚೇ। ಭಿಕ್ಖವೇ। ಥದ್ಧತ್ಥಾಯ ಗುಳೇ ಪಿಟ್ಠಮ್ಪಿ ಛಾರಿಕಮ್ಪಿ ಪಕ್ಖಿಪನ್ತಿ। ಸೋ ಚ ಗುಳೋತ್ವೇವ ಸಙ್ಖಂ ಗಚ್ಛತಿ। ಅನುಜಾನಾಮಿ। ಭಿಕ್ಖವೇ। ಯಥಾಸುಖಂ ಗುಳಂ ಪರಿಭುಞ್ಜಿತುನ್ತಿ।>
    text <ಅದ್ದಸಾ ಖೋ ಆಯಸ್ಮಾ ಕಙ್ಖಾರೇವತೋ ಅನ್ತರಾಮಗ್ಗೇ ವಚ್ಚೇ ಮುಗ್ಗಂ ಜಾತಂ। ಪಸ್ಸಿತ್ವಾ ಅಕಪ್ಪಿಯಾ ಮುಗ್ಗಾ। ಪಕ್ಕಾಪಿ ಮುಗ್ಗಾ ಜಾಯನ್ತೀತಿ ಕುಕ್ಕುಚ್ಚಾಯನ್ತೋ ಸಪರಿಸೋ ಮುಗ್ಗಂ ನ ಪರಿಭುಞ್ಜತಿ। ಯೇಪಿಸ್ಸ ಸೋತಬ್ಬಂ ಮಞ್ಞನ್ತಿ। ತೇಪಿ ಮುಗ್ಗಂ ನ ಪರಿಭುಞ್ಜನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಸಚೇ। ಭಿಕ್ಖವೇ। ಪಕ್ಕಾಪಿ ಮುಗ್ಗಾ ಜಾಯನ್ತಿ। ಅನುಜಾನಾಮಿ। ಭಿಕ್ಖವೇ। ಯಥಾಸುಖಂ ಮುಗ್ಗಂ ಪರಿಭುಞ್ಜಿತುನ್ತಿ।>
    text <೨೭೩>, <ತೇನ ಖೋ ಪನ ಸಮಯೇನ ಅಞ್ಞತರಸ್ಸ ಭಿಕ್ಖುನೋ ಉದರವಾತಾಬಾಧೋ ಹೋತಿ। ಸೋ ಲೋಣಸೋವೀರಕಂ ಅಪಾಯಿ। ತಸ್ಸ ಸೋ ಉದರವಾತಾಬಾಧೋ ಪಟಿಪ್ಪಸ್ಸಮ್ಭಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಗಿಲಾನಸ್ಸ ಲೋಣಸೋವೀರಕಂ। ಅಗಿಲಾನಸ್ಸ ಉದಕಸಮ್ಭಿನ್ನಂ ಪಾನಪರಿಭೋಗೇನ ಪರಿಭುಞ್ಜಿತುನ್ತಿ।>
    stand <ಗುಳಾದಿಅನುಜಾನನಾ ನಿಟ್ಠಿತಾ।>
  text <೧೬೪॥ ಅನ್ತೋವುಟ್ಠಾದಿಪಟಿಕ್ಖೇಪಕಥಾ>
    text <೨೭೪>, <ಅಥ ಖೋ ಭಗವಾ ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ರಾಜಗಹಂ ತದವಸರಿ। ತತ್ರ ಸುದಂ ಭಗವಾ ರಾಜಗಹೇ ವಿಹರತಿ ವೇಳುವನೇ ಕಲನ್ದಕನಿವಾಪೇ। ತೇನ ಖೋ ಪನ ಸಮಯೇನ ಭಗವತೋ ಉದರವಾತಾಬಾಧೋ ಹೋತಿ। ಅಥ ಖೋ ಆಯಸ್ಮಾ ಆನನ್ದೋ ಪುಬ್ಬೇಪಿ ಭಗವತೋ ಉದರವಾತಾಬಾಧೋ ತೇಕಟುಲಯಾಗುಯಾ ಫಾಸು ಹೋತೀತಿ ಸಾಮಂ ತಿಲಮ್ಪಿ। ತಣ್ಡುಲಮ್ಪಿ। ಮುಗ್ಗಮ್ಪಿ ವಿಞ್ಞಾಪೇತ್ವಾ। ಅನ್ತೋ ವಾಸೇತ್ವಾ। ಅನ್ತೋ ಸಾಮಂ ಪಚಿತ್ವಾ ಭಗವತೋ ಉಪನಾಮೇಸಿ ಪಿವತು ಭಗವಾ ತೇಕಟುಲಯಾಗುನ್ತಿ। ಜಾನನ್ತಾಪಿ ತಥಾಗತಾ ಪುಚ್ಛನ್ತಿ। ಜಾನನ್ತಾಪಿ ನ ಪುಚ್ಛನ್ತಿ। ಕಾಲಂ ವಿದಿತ್ವಾ ಪುಚ್ಛನ್ತಿ। ಕಾಲಂ ವಿದಿತ್ವಾ ನ ಪುಚ್ಛನ್ತಿ। ಅತ್ಥಸಂಹಿತಂ ತಥಾಗತಾ ಪುಚ್ಛನ್ತಿ। ನೋ ಅನತ್ಥಸಂಹಿತಂ। ಅನತ್ಥಸಂಹಿತೇ ಸೇತುಘಾತೋ ತಥಾಗತಾನಂ। ದ್ವೀಹಿ ಆಕಾರೇಹಿ ಬುದ್ಧಾ ಭಗವನ್ತೋ ಭಿಕ್ಖೂ ಪಟಿಪುಚ್ಛನ್ತಿ ಧಮ್ಮಂ ವಾ ದೇಸೇಸ್ಸಾಮ। ಸಾವಕಾನಂ ವಾ ಸಿಕ್ಖಾಪದಂ ಪಞ್ಞಪೇಸ್ಸಾಮಾತಿ। ಅಥ ಖೋ ಭಗವಾ ಆಯಸ್ಮನ್ತಂ ಆನನ್ದಂ ಆಮನ್ತೇಸಿ ಕುತಾಯಂ। ಆನನ್ದ। ಯಾಗೂತಿ॥ ಅಥ ಖೋ ಆಯಸ್ಮಾ ಆನನ್ದೋ ಭಗವತೋ ಏತಮತ್ಥಂ ಆರೋಚೇಸಿ। ವಿಗರಹಿ ಬುದ್ಧೋ ಭಗವಾ ಅನನುಚ್ಛವಿಕಂ। ಆನನ್ದ। ಅನನುಲೋಮಿಕಂ। ಅಪ್ಪತಿರೂಪಂ। ಅಸ್ಸಾಮಣಕಂ। ಅಕಪ್ಪಿಯಂ। ಅಕರಣೀಯಂ। ಕಥಞ್ಹಿ ನಾಮ ತ್ವಂ। ಆನನ್ದ। ಏವರೂಪಾಯ ಬಾಹುಲ್ಲಾಯ ಚೇತೇಸ್ಸಸಿ। ಯದಪಿ। ಆನನ್ದ। ಅನ್ತೋ ವುಟ್ಠಂ ತದಪಿ ಅಕಪ್ಪಿಯಂ। ಯದಪಿ ಅನ್ತೋ ಪಕ್ಕಂ ತದಪಿ ಅಕಪ್ಪಿಯಂ। ಯದಪಿ ಸಾಮಂ ಪಕ್ಕಂ। ತದಪಿ ಅಕಪ್ಪಿಯಂ। ನೇತಂ। ಆನನ್ದ। ಅಪ್ಪಸನ್ನಾನಂ ವಾ ಪಸಾದಾಯ…ಪೇ॰… ವಿಗರಹಿತ್ವಾ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ನ। ಭಿಕ್ಖವೇ। ಅನ್ತೋ ವುಟ್ಠಂ। ಅನ್ತೋ ಪಕ್ಕಂ। ಸಾಮಂ ಪಕ್ಕಂ ಪರಿಭುಞ್ಜಿತಬ್ಬಂ। ಯೋ ಪರಿಭುಞ್ಜೇಯ। ಆಪತ್ತಿ ದುಕ್ಕಟಸ್ಸ। ಅನ್ತೋ ಚೇ। ಭಿಕ್ಖವೇ। ವುಟ್ಠಂ। ಅನ್ತೋ ಪಕ್ಕಂ। ಸಾಮಂ ಪಕ್ಕಂ ತಞ್ಚೇ ಪರಿಭುಞ್ಜೇಯ್ಯ। ಆಪತ್ತಿ ತಿಣ್ಣಂ ದುಕ್ಕಟಾನಂ। ಅನ್ತೋ ಚೇ। ಭಿಕ್ಖವೇ। ವುಟ್ಠಂ। ಅನ್ತೋ ಪಕ್ಕಂ। ಅಞ್ಞೇಹಿ ಪಕ್ಕಂ। ತಞ್ಚೇ ಪರಿಭುಞ್ಜೇಯ್ಯ। ಆಪತ್ತಿ ದ್ವಿನ್ನಂ ದುಕ್ಕಟಾನಂ। ಅನ್ತೋ ಚೇ। ಭಿಕ್ಖವೇ। ವುಟ್ಠಂ। ಬಹಿ ಪಕ್ಕಂ। ಸಾಮಂ ಪಕ್ಕಂ। ತಞ್ಚೇ ಪರಿಭುಞ್ಜೇಯ್ಯ। ಆಪತ್ತಿ ದ್ವಿನ್ನಂ ದುಕ್ಕಟಾನಂ। ಬಹಿ ಚೇ। ಭಿಕ್ಖವೇ। ವುಟ್ಠಂ। ಅನ್ತೋ ಪಕ್ಕಂ। ಸಾಮಂ ಪಕ್ಕಂ। ತಞ್ಚೇ ಪರಿಭುಞ್ಜೇಯ್ಯ। ಆಪತ್ತಿ ದ್ವಿನ್ನಂ ದುಕ್ಕಟಾನಂ। ಅನ್ತೋ ಚೇ। ಭಿಕ್ಖವೇ। ವುಟ್ಠಂ। ಬಹಿ ಪಕ್ಕಂ। ಅಞ್ಞೇಹಿ ಪಕ್ಕಂ। ತಞ್ಚೇ ಪರಿಭುಞ್ಜೇಯ್ಯ। ಆಪತ್ತಿ ದುಕ್ಕಟಸ್ಸ। ಬಹಿ ಚೇ। ಭಿಕ್ಖವೇ। ವುಟ್ಠಂ। ಅನ್ತೋ ಪಕ್ಕಂ। ಅಞ್ಞೇಹಿ ಪಕ್ಕಂ। ತಞ್ಚೇ ಪರಿಭುಞ್ಜೇಯ್ಯ। ಆಪತ್ತಿ ದುಕ್ಕಟಸ್ಸ। ಬಹಿ ಚೇ। ಭಿಕ್ಖವೇ। ವುಟ್ಠಂ। ಬಹಿ ಪಕ್ಕಂ। ಸಾಮಂ ಪಕ್ಕಂ। ತಞ್ಚೇ ಪರಿಭುಞ್ಜೇಯ್ಯ। ಆಪತ್ತಿ ದುಕ್ಕಟಸ್ಸ। ಬಹಿ ಚೇ। ಭಿಕ್ಖವೇ। ವುಟ್ಠಂ। ಬಹಿ ಪಕ್ಕಂ। ಅಞ್ಞೇಹಿ ಪಕ್ಕಂ। ತಞ್ಚೇ ಪರಿಭುಞ್ಜೇಯ್ಯ। ಅನಾಪತ್ತೀತಿ।>
    text <ತೇನ ಖೋ ಪನ ಸಮಯೇನ ಭಿಕ್ಖೂ ಭಗವತಾ ಸಾಮಂಪಾಕೋ ಪಟಿಕ್ಖಿತ್ತೋತಿ ಪುನ ಪಾಕೇ ಕುಕ್ಕುಚ್ಚಾಯನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಪುನ ಪಾಕಂ ಪಚಿತುನ್ತಿ।>
    text <ತೇನ ಖೋ ಪನ ಸಮಯೇನ ರಾಜಗಹಂ ದುಬ್ಭಿಕ್ಖಂ ಹೋತಿ। ಮನುಸ್ಸಾ ಲೋಣಮ್ಪಿ। ತೇಲಮ್ಪಿ। ತಣ್ಡುಲಮ್ಪಿ। ಖಾದನೀಯಮ್ಪಿ ಆರಾಮಂ ಆಹರನ್ತಿ। ತಾನಿ ಭಿಕ್ಖೂ ಬಹಿ ವಾಸೇನ್ತಿ। ಉಕ್ಕಪಿಣ್ಡಕಾಪಿ ಖಾದನ್ತಿ। ಚೋರಾಪಿ ಹರನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಅನ್ತೋ ವಾಸೇತುನ್ತಿ। ಅನ್ತೋ ವಾಸೇತ್ವಾ ಬಹಿ ಪಾಚೇನ್ತಿ। ದಮಕಾ ಪರಿವಾರೇನ್ತಿ। ಭಿಕ್ಖೂ ಅವಿಸ್ಸಟ್ಠಾ ಪರಿಭುಞ್ಜನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಅನ್ತೋ ಪಚಿತುನ್ತಿ। ದುಬ್ಭಿಕ್ಖೇ ಕಪ್ಪಿಯಕಾರಕಾ ಬಹುತರಂ ಹರನ್ತಿ। ಅಪ್ಪತರಂ ಭಿಕ್ಖೂನಂ ದೇನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಸಾಮಂ ಪಚಿತುಂ। ಅನುಜಾನಾಮಿ। ಭಿಕ್ಖವೇ। ಅನ್ತೋ ವುಟ್ಠಂ। ಅನ್ತೋ ಪಕ್ಕಂ। ಸಾಮಂ ಪಕ್ಕನ್ತಿ।>
    stand <ಅನ್ತೋವುಟ್ಠಾದಿಪಟಿಕ್ಖೇಪಕಥಾ ನಿಟ್ಠಿತಾ।>
  text <೧೬೫॥ ಉಗ್ಗಹಿತಪಟಿಗ್ಗಹಣಾ>
    text <೨೭೫>, <ತೇನ ಖೋ ಪನ ಸಮಯೇನ ಸಮ್ಬಹುಲಾ ಭಿಕ್ಖೂ ಕಾಸೀಸು ವಸ್ಸಂವುಟ್ಠಾ ರಾಜಗಹಂ ಗಚ್ಛನ್ತಾ ಭಗವನ್ತಂ ದಸ್ಸನಾಯ ಅನ್ತರಾಮಗ್ಗೇ ನ ಲಭಿಂಸು ಲೂಖಸ್ಸ ವಾ ಪಣೀತಸ್ಸ ವಾ ಭೋಜನಸ್ಸ ಯಾವದತ್ಥಂ ಪಾರಿಪೂರಿಂ। ಬಹುಞ್ಚ ಫಲಖಾದನೀಯಂ ಅಹೋಸಿ। ಕಪ್ಪಿಯಕಾರಕೋ ಚ ನ ಅಹೋಸಿ। ಅಥ ಖೋ ತೇ ಭಿಕ್ಖೂ ಕಿಲನ್ತರೂಪಾ ಯೇನ ರಾಜಗಹಂ ವೇಳುವನಂ ಕಲನ್ದಕನಿವಾಪೋ। ಯೇನ ಭಗವಾ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿಂಸು। ಆಚಿಣ್ಣಂ ಖೋ ಪನೇತಂ ಬುದ್ಧಾನಂ ಭಗವನ್ತಾನಂ ಆಗನ್ತುಕೇಹಿ ಭಿಕ್ಖೂಹಿ ಸದ್ಧಿಂ ಪಟಿಸಮ್ಮೋದಿತುಂ। ಅಥ ಖೋ ಭಗವಾ ತೇ ಭಿಕ್ಖೂ ಏತದವೋಚ ಕಚ್ಚಿ। ಭಿಕ್ಖವೇ। ಖಮನೀಯಂ। ಕಚ್ಚಿ ಯಾಪನೀಯಂ। ಕಚ್ಚಿತ್ಥ ಅಪ್ಪಕಿಲಮಥೇನ ಅದ್ಧಾನಂ ಆಗತಾ। ಕುತೋ ಚ ತುಮ್ಹೇ। ಭಿಕ್ಖವೇ। ಆಗಚ್ಛಥಾತಿ॥ ಖಮನೀಯಂ ಭಗವಾ। ಯಾಪನೀಯಂ ಭಗವಾ। ಇಧ ಮಯಂ। ಭನ್ತೇ। ಕಾಸೀಸು ವಸ್ಸಂವುಟ್ಠಾ ರಾಜಗಹಂ ಆಗಚ್ಛನ್ತಾ ಭಗವನ್ತಂ ದಸ್ಸನಾಯ ಅನ್ತರಾಮಗ್ಗೇ ನ ಲಭಿಮ್ಹಾ ಲೂಖಸ್ಸ ವಾ ಪಣೀತಸ್ಸ ವಾ ಭೋಜನಸ್ಸ ಯಾವದತ್ಥಂ ಪಾರಿಪೂರಿಂ। ಬಹುಞ್ಚ ಫಲಖಾದನೀಯಂ ಅಹೋಸಿ। ಕಪ್ಪಿಯಕಾರಕೋ ಚ ನ ಅಹೋಸಿ। ತೇನ ಮಯಂ ಕಿಲನ್ತರೂಪಾ ಅದ್ಧಾನಂ ಆಗತಾತಿ। ಅಥ ಖೋ ಭಗವಾ ಏತಸ್ಮಿಂ ನಿದಾನೇ ಏತಸ್ಮಿಂ ಪಕರಣೇ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ಅನುಜಾನಾಮಿ। ಭಿಕ್ಖವೇ। ಯತ್ಥ ಫಲಖಾದನೀಯಂ ಪಸ್ಸತಿ। ಕಪ್ಪಿಯಕಾರಕೋ ಚ ನ ಹೋತಿ। ಸಾಮಂ ಗಹೇತ್ವಾ। ಹರಿತ್ವಾ। ಕಪ್ಪಿಯಕಾರಕೇ ಪಸ್ಸಿತ್ವಾ। ಭೂಮಿಯಂ ನಿಕ್ಖಿಪಿತ್ವಾ। ಪಟಿಗ್ಗಹಾಪೇತ್ವಾ ಪರಿಭುಞ್ಜಿತುಂ। ಅನುಜಾನಾಮಿ। ಭಿಕ್ಖವೇ। ಉಗ್ಗಹಿತಂ ಪಟಿಗ್ಗಹಿತುನ್ತಿ।>
    text <೨೭೬>, <ತೇನ ಖೋ ಪನ ಸಮಯೇನ ಅಞ್ಞತರಸ್ಸ ಬ್ರಾಹ್ಮಣಸ್ಸ ನವಾ ಚ ತಿಲಾ ನವಞ್ಚ ಮಧು ಉಪ್ಪನ್ನಾ ಹೋನ್ತಿ। ಅಥ ಖೋ ತಸ್ಸ ಬ್ರಾಹ್ಮಣಸ್ಸ ಏತದಹೋಸಿ ಯಂನೂನಾಹಂ ನವೇ ಚ ತಿಲೇ ನವಞ್ಚ ಮಧುಂ ಬುದ್ಧಪ್ಪಮುಖಸ್ಸ ಭಿಕ್ಖುಸಙ್ಘಸ್ಸ ದದೇಯ್ಯನ್ತಿ। ಅಥ ಖೋ ಸೋ ಬ್ರಾಹ್ಮಣೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವತಾ ಸದ್ಧಿಂ ಪಟಿಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ಅಟ್ಠಾಸಿ। ಏಕಮನ್ತಂ ಠಿತೋ ಖೋ ಸೋ ಬ್ರಾಹ್ಮಣೋ ಭಗವನ್ತಂ ಏತದವೋಚ ಅಧಿವಾಸೇತು ಮೇ ಭವಂ ಗೋತಮೋ ಸ್ವಾತನಾಯ ಭತ್ತಂ। ಸದ್ಧಿಂ ಭಿಕ್ಖುಸಙ್ಘೇನಾತಿ। ಅಧಿವಾಸೇಸಿ ಭಗವಾ ತುಣ್ಹೀಭಾವೇನ। ಅಥ ಖೋ ಸೋ ಬ್ರಾಹ್ಮಣೋ ಭಗವತೋ ಅಧಿವಾಸನಂ ವಿದಿತ್ವಾ ಪಕ್ಕಾಮಿ। ಅಥ ಖೋ ಸೋ ಬ್ರಾಹ್ಮಣೋ ತಸ್ಸಾ ರತ್ತಿಯಾ ಅಚ್ಚಯೇನ ಪಣೀತಂ ಖಾದನೀಯಂ ಭೋಜನೀಯಂ ಪಟಿಯಾದಾಪೇತ್ವಾ ಭಗವತೋ ಕಾಲಂ ಆರೋಚಾಪೇಸಿ ಕಾಲೋ। ಭೋ ಗೋತಮ। ನಿಟ್ಠಿತಂ ಭತ್ತನ್ತಿ। ಅಥ ಖೋ ಭಗವಾ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ಯೇನ ತಸ್ಸ ಬ್ರಾಹ್ಮಣಸ್ಸ ನಿವೇಸನಂ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಞ್ಞತ್ತೇ ಆಸನೇ ನಿಸೀದಿ। ಸದ್ಧಿಂ ಭಿಕ್ಖುಸಙ್ಘೇನ। ಅಥ ಖೋ ಸೋ ಬ್ರಾಹ್ಮಣೋ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಪಣೀತೇನ ಖಾದನೀಯೇನ ಭೋಜನೀಯೇನ ಸಹತ್ಥಾ ಸನ್ತಪ್ಪೇತ್ವಾ ಸಮ್ಪವಾರೇತ್ವಾ ಭಗವನ್ತಂ ಭುತ್ತಾವಿಂ ಓನೀತಪತ್ತಪಾಣಿಂ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಂ ಖೋ ತಂ ಬ್ರಾಹ್ಮಣಂ ಭಗವಾ ಧಮ್ಮಿಯಾ ಕಥಾಯ ಸನ್ದಸ್ಸೇತ್ವಾ। ಸಮಾದಪೇತ್ವಾ। ಸಮುತ್ತೇಜೇತ್ವಾ। ಸಮ್ಪಹಂಸೇತ್ವಾ ಉಟ್ಠಾಯಾಸನಾ ಪಕ್ಕಾಮಿ।>
    text <ಅಥ ಖೋ ತಸ್ಸ ಬ್ರಾಹ್ಮಣಸ್ಸ ಅಚಿರಪಕ್ಕನ್ತಸ್ಸ ಭಗವತೋ ಏತದಹೋಸಿ ಯೇಸಂ ಖೋ ಮಯಾ ಅತ್ಥಾಯ ಬುದ್ಧಪ್ಪಮುಖೋ ಭಿಕ್ಖುಸಙ್ಘೋ ನಿಮನ್ತಿತೋ। ನವೇ ಚ ತಿಲೇ ನವಞ್ಚ ಮಧುಂ ದಸ್ಸಾಮೀತಿ। ತೇ ಮಯಾ ಪಮುಟ್ಠಾ ದಾತುಂ। ಯಂನೂನಾಹಂ ನವೇ ಚ ತಿಲೇ ನವಞ್ಚ ಮಧುಂ ಕೋಲಮ್ಬೇಹಿ ಚ ಘಟೇಹಿ ಚ ಆರಾಮಂ ಹರಾಪೇಯ್ಯನ್ತಿ। ಅಥ ಖೋ ಸೋ ಬ್ರಾಹ್ಮಣೋ ನವೇ ಚ ತಿಲೇ ನವಞ್ಚ ಮಧುಂ ಕೋಲಮ್ಬೇಹಿ ಚ ಘಟೇಹಿ ಚ ಆರಾಮಂ ಹರಾಪೇತ್ವಾ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಏಕಮನ್ತಂ ಅಟ್ಠಾಸಿ। ಏಕಮನ್ತಂ ಠಿತೋ ಖೋ ಸೋ ಬ್ರಾಹ್ಮಣೋ ಭಗವನ್ತಂ ಏತದವೋಚ ಯೇಸಂ ಖೋ ಮಯಾ। ಭೋ ಗೋತಮ। ಅತ್ಥಾಯ ಬುದ್ಧಪ್ಪಮುಖೋ ಭಿಕ್ಖುಸಙ್ಘೋ ನಿಮನ್ತಿತೋ। ನವೇ ಚ ತಿಲೇ ನವಞ್ಚ ಮಧುಂ ದಸ್ಸಾಮೀತಿ। ತೇ ಮಯಾ ಪಮುಟ್ಠಾ ದಾತುಂ। ಪಟಿಗ್ಗಣ್ಹಾತು ಮೇ ಭವಂ ಗೋತಮೋ ನವೇ ಚ ತಿಲೇ ನವಞ್ಚ ಮಧುನ್ತಿ। ತೇನ ಹಿ। ಬ್ರಾಹ್ಮಣ। ಭಿಕ್ಖೂನಂ ದೇಹೀತಿ। ತೇನ ಖೋ ಪನ ಸಮಯೇನ ಭಿಕ್ಖೂ ದುಬ್ಭಿಕ್ಖೇ ಅಪ್ಪಮತ್ತಕೇಪಿ ಪವಾರೇನ್ತಿ। ಪಟಿಸಙ್ಖಾಪಿ ಪಟಿಕ್ಖಿಪನ್ತಿ। ಸಬ್ಬೋ ಚ ಸಙ್ಘೋ ಪವಾರಿತೋ ಹೋತಿ। ಭಿಕ್ಖೂ ಕುಕ್ಕುಚ್ಚಾಯನ್ತಾ ನ ಪಟಿಗ್ಗಣ್ಹನ್ತಿ। ಪಟಿಗ್ಗಣ್ಹಥ। ಭಿಕ್ಖವೇ। ಪರಿಭುಞ್ಜಥ। ಅನುಜಾನಾಮಿ। ಭಿಕ್ಖವೇ। ತತೋ ನೀಹಟಂ ಭುತ್ತಾವಿನಾ ಪವಾರಿತೇನ ಅನತಿರಿತ್ತಂ ಪರಿಭುಞ್ಜಿತುನ್ತಿ।>
    stand <ಉಗ್ಗಹಿತಪಟಿಗ್ಗಹಣಾ ನಿಟ್ಠಿತಾ।>
  text <೧೬೬॥ ಪಟಿಗ್ಗಹಿತಾದಿಅನುಜಾನನಾ>
    text <೨೭೭>, <ತೇನ ಖೋ ಪನ ಸಮಯೇನ ಆಯಸ್ಮತೋ ಉಪನನ್ದಸ್ಸ ಸಕ್ಯಪುತ್ತಸ್ಸ ಉಪಟ್ಠಾಕಕುಲಂ ಸಙ್ಘಸ್ಸತ್ಥಾಯ ಖಾದನೀಯಂ ಪಾಹೇಸಿ ಅಯ್ಯಸ್ಸ ಉಪನನ್ದಸ್ಸ ದಸ್ಸೇತ್ವಾ ಸಙ್ಘಸ್ಸ ದಾತಬ್ಬನ್ತಿ। ತೇನ ಖೋ ಪನ ಸಮಯೇನ ಆಯಸ್ಮಾ ಉಪನನ್ದೋ ಸಕ್ಯಪುತ್ತೋ ಗಾಮಂ ಪಿಣ್ಡಾಯ ಪವಿಟ್ಠೋ ಹೋತಿ। ಅಥ ಖೋ ತೇ ಮನುಸ್ಸಾ ಆರಾಮಂ ಗನ್ತ್ವಾ ಭಿಕ್ಖೂ ಪುಚ್ಛಿಂಸು ಕಹಂ। ಭನ್ತೇ। ಅಯ್ಯೋ ಉಪನನ್ದೋತಿ॥ ಏಸಾವುಸೋ। ಆಯಸ್ಮಾ ಉಪನನ್ದೋ ಸಕ್ಯಪುತ್ತೋ ಗಾಮಂ ಪಿಣ್ಡಾಯ ಪವಿಟ್ಠೋತಿ। ಇದಂ। ಭನ್ತೇ। ಖಾದನೀಯಂ ಅಯ್ಯಸ್ಸ ಉಪನನ್ದಸ್ಸ ದಸ್ಸೇತ್ವಾ ಸಙ್ಘಸ್ಸ ದಾತಬ್ಬನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ತೇನ ಹಿ। ಭಿಕ್ಖವೇ। ಪಟಿಗ್ಗಹೇತ್ವಾ ನಿಕ್ಖಿಪಥ ಯಾವ ಉಪನನ್ದೋ ಆಗಚ್ಛತೀತಿ। ಅಥ ಖೋ ಆಯಸ್ಮಾ ಉಪನನ್ದೋ ಸಕ್ಯಪುತ್ತೋ ಪುರೇಭತ್ತಂ ಕುಲಾನಿ ಪಯಿರುಪಾಸಿತ್ವಾ ದಿವಾ ಆಗಚ್ಛತಿ। ತೇನ ಖೋ ಪನ ಸಮಯೇನ ಭಿಕ್ಖೂ ದುಬ್ಭಿಕ್ಖೇ ಅಪ್ಪಮತ್ತಕೇಪಿ ಪವಾರೇನ್ತಿ। ಪಟಿಸಙ್ಖಾಪಿ ಪಟಿಕ್ಖಿಪನ್ತಿ। ಸಬ್ಬೋ ಚ ಸಙ್ಘೋ ಪವಾರಿತೋ ಹೋತಿ। ಭಿಕ್ಖೂ ಕುಕ್ಕುಚ್ಚಾಯನ್ತಾ ನ ಪಟಿಗ್ಗಣ್ಹನ್ತಿ। ಪಟಿಗ್ಗಣ್ಹಥ। ಭಿಕ್ಖವೇ। ಪರಿಭುಞ್ಜಥ। ಅನುಜಾನಾಮಿ। ಭಿಕ್ಖವೇ। ಪುರೇಭತ್ತಂ ಪಟಿಗ್ಗಹಿತಂ ಭುತ್ತಾವಿನಾ ಪವಾರಿತೇನ ಅನತಿರಿತ್ತಂ ಪರಿಭುಞ್ಜಿತುನ್ತಿ।>
    text <೨೭೮>, <ಅಥ ಖೋ ಭಗವಾ ರಾಜಗಹೇ ಯಥಾಭಿರನ್ತಂ ವಿಹರಿತ್ವಾ ಯೇನ ಸಾವತ್ಥಿ ತೇನ ಚಾರಿಕಂ ಪಕ್ಕಾಮಿ। ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ಸಾವತ್ಥಿ ತದವಸರಿ। ತತ್ರ ಸುದಂ ಭಗವಾ ಸಾವತ್ಥಿಯಂ ವಿಹರತಿ ಜೇತವನೇ ಅನಾಥಪಿಣ್ಡಿಕಸ್ಸ ಆರಾಮೇ। ತೇನ ಖೋ ಪನ ಸಮಯೇನ ಆಯಸ್ಮತೋ ಸಾರಿಪುತ್ತಸ್ಸ ಕಾಯಡಾಹಾಬಾಧೋ ಹೋತಿ। ಅಥ ಖೋ ಆಯಸ್ಮಾ ಮಹಾಮೋಗ್ಗಲ್ಲಾನೋ ಯೇನಾಯಸ್ಮಾ ಸಾರಿಪುತ್ತೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮನ್ತಂ ಸಾರಿಪುತ್ತಂ ಏತದವೋಚ ಪುಬ್ಬೇ ತೇ। ಆವುಸೋ ಸಾರಿಪುತ್ತ। ಕಾಯಡಾಹಾಬಾಧೋ ಕೇನ ಫಾಸು ಹೋತೀತಿ॥ ಭಿಸೇಹಿ ಚ ಮೇ। ಆವುಸೋ। ಮುಳಾಲಿಕಾಹಿ ಚಾತಿ। ಅಥ ಖೋ ಆಯಸ್ಮಾ ಮಹಾಮೋಗ್ಗಲ್ಲಾನೋ ಸೇಯ್ಯಥಾಪಿ ನಾಮ ಬಲವಾ ಪುರಿಸೋ ಸಮ್ಮಿಞ್ಜಿತಂ ವಾ ಬಾಹಂ ಪಸಾರೇಯ್ಯ। ಪಸಾರಿತಂ ವಾ ಬಾಹಂ ಸಮಿಞ್ಜೇಯ್ಯ। ಏವಮೇವ ಜೇತವನೇ ಅನ್ತರಹಿತೋ ಮನ್ದಾಕಿನಿಯಾ ಪೋಕ್ಖರಣಿಯಾ ತೀರೇ ಪಾತುರಹೋಸಿ। ಅದ್ದಸಾ ಖೋ ಅಞ್ಞತರೋ ನಾಗೋ ಆಯಸ್ಮನ್ತಂ ಮಹಾಮೋಗ್ಗಲ್ಲಾನಂ ದೂರತೋವ ಆಗಚ್ಛನ್ತಂ। ದಿಸ್ವಾನ ಆಯಸ್ಮನ್ತಂ ಮಹಾಮೋಗ್ಗಲ್ಲಾನಂ ಏತದವೋಚ ಏತು ಖೋ। ಭನ್ತೇ। ಅಯ್ಯೋ ಮಹಾಮೋಗ್ಗಲ್ಲಾನೋ। ಸ್ವಾಗತಂ। ಭನ್ತೇ। ಅಯ್ಯಸ್ಸ ಮಹಾಮೋಗ್ಗಲ್ಲಾನಸ್ಸ। ಕೇನ। ಭನ್ತೇ। ಅಯ್ಯಸ್ಸ ಅತ್ಥೋ। ಕಿಂ ದಮ್ಮೀತಿ॥ ಭಿಸೇಹಿ ಚ ಮೇ। ಆವುಸೋ। ಅತ್ಥೋ। ಮುಳಾಲಿಕಾಹಿ ಚಾತಿ। ಅಥ ಖೋ ಸೋ ನಾಗೋ ಅಞ್ಞತರಂ ನಾಗಂ ಆಣಾಪೇಸಿ ತೇನ ಹಿ। ಭಣೇ। ಅಯ್ಯಸ್ಸ ಭಿಸೇ ಚ ಮುಳಾಲಿಕಾಯೋ ಚ ಯಾವದತ್ಥಂ ದೇಹೀತಿ। ಅಥ ಖೋ ಸೋ ನಾಗೋ ಮನ್ದಾಕಿನಿಂ ಪೋಕ್ಖರಣಿಂ ಓಗಾಹೇತ್ವಾ। ಸೋಣ್ಡಾಯ ಭಿಸಞ್ಚ ಮುಳಾಲಿಕಞ್ಚ ಅಬ್ಬಾಹಿತ್ವಾ। ಸುವಿಕ್ಖಾಲಿತಂ ವಿಕ್ಖಾಲೇತ್ವಾ। ಭಣ್ಡಿಕಂ ಬನ್ಧಿತ್ವಾ ಯೇನಾಯಸ್ಮಾ ಮಹಾಮೋಗ್ಗಲ್ಲಾನೋ ತೇನುಪಸಙ್ಕಮಿ। ಅಥ ಖೋ ಆಯಸ್ಮಾ ಮಹಾಮೋಗ್ಗಲ್ಲಾನೋ ಸೇಯ್ಯಥಾಪಿ ನಾಮ ಬಲವಾ ಪುರಿಸೋ ಸಮಿಞ್ಜಿತಂ ವಾ ಬಾಹಂ ಪಸಾರೇಯ್ಯ। ಪಸಾರಿತಂ ವಾ ಬಾಹಂ ಸಮಿಞ್ಜೇಯ್ಯ। ಏವಮೇವ ಮನ್ದಾಕಿನಿಯಾ ಪೋಕ್ಖರಣಿಯಾ ತೀರೇ ಅನ್ತರಹಿತೋ ಜೇತವನೇ ಪಾತುರಹೋಸಿ। ಸೋಪಿ ಖೋ ನಾಗೋ ಮನ್ದಾಕಿನಿಯಾ ಪೋಕ್ಖರಣಿಯಾ ತೀರೇ ಅನ್ತರಹಿತೋ ಜೇತವನೇ ಪಾತುರಹೋಸಿ। ಅಥ ಖೋ ಸೋ ನಾಗೋ ಆಯಸ್ಮತೋ ಮಹಾಮೋಗ್ಗಲ್ಲಾನಸ್ಸ ಭಿಸೇ ಚ ಮುಳಾಲಿಕಾಯೋ ಚ ಪಟಿಗ್ಗಹಾಪೇತ್ವಾ ಜೇತವನೇ ಅನ್ತರಹಿತೋ ಮನ್ದಾಕಿನಿಯಾ ಪೋಕ್ಖರಣಿಯಾ ತೀರೇ ಪಾತುರಹೋಸಿ। ಅಥ ಖೋ ಆಯಸ್ಮಾ ಮಹಾಮೋಗ್ಗಲ್ಲಾನೋ ಆಯಸ್ಮತೋ ಸಾರಿಪುತ್ತಸ್ಸ ಭಿಸೇ ಚ ಮುಳಾಲಿಕಾಯೋ ಚ ಉಪನಾಮೇಸಿ। ಅಥ ಖೋ ಆಯಸ್ಮತೋ ಸಾರಿಪುತ್ತಸ್ಸ ಭಿಸೇ ಚ ಮುಳಾಲಿಕಾಯೋ ಚ ಭುತ್ತಸ್ಸ ಕಾಯಡಾಹಾಬಾಧೋ ಪಟಿಪ್ಪಸ್ಸಮ್ಭಿ। ಬಹೂ ಭಿಸಾ ಚ ಮುಳಾಲಿಕಾಯೋ ಚ ಅವಸಿಟ್ಠಾ ಹೋನ್ತಿ। ತೇನ ಖೋ ಪನ ಸಮಯೇನ ಭಿಕ್ಖೂ ದುಬ್ಭಿಕ್ಖೇ ಅಪ್ಪಮತ್ತಕೇಪಿ ಪವಾರೇನ್ತಿ। ಪಟಿಸಙ್ಖಾಪಿ ಪಟಿಕ್ಖಿಪನ್ತಿ। ಸಬ್ಬೋ ಚ ಸಙ್ಘೋ ಪವಾರಿತೋ ಹೋತಿ। ಭಿಕ್ಖೂ ಕುಕ್ಕುಚ್ಚಾಯನ್ತಾ ನ ಪಟಿಗ್ಗಣ್ಹನ್ತಿ। ಪಟಿಗ್ಗಣ್ಹಥ। ಭಿಕ್ಖವೇ। ಪರಿಭುಞ್ಜಥ। ಅನುಜಾನಾಮಿ। ಭಿಕ್ಖವೇ। ವನಟ್ಠಂ ಪೋಕ್ಖರಟ್ಠಂ ಭುತ್ತಾವಿನಾ ಪವಾರಿತೇನ ಅನತಿರಿತ್ತಂ ಪರಿಭುಞ್ಜಿತುನ್ತಿ।>
    text <ತೇನ ಖೋ ಪನ ಸಮಯೇನ ಸಾವತ್ಥಿಯಂ ಬಹುಂ ಫಲಖಾದನೀಯಂ ಉಪ್ಪನ್ನಂ ಹೋತಿ। ಕಪ್ಪಿಯಕಾರಕೋ ಚ ನ ಹೋತಿ। ಭಿಕ್ಖೂ ಕುಕ್ಕುಚ್ಚಾಯನ್ತಾ ಫಲಂ ನ ಪರಿಭುಞ್ಜನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಅಬೀಜಂ ನಿಬ್ಬತ್ತಬೀಜಂ ಅಕತಕಪ್ಪಂ ಫಲಂ ಪರಿಭುಞ್ಜಿತುನ್ತಿ।>
    stand <ಪಟಿಗ್ಗಹಿತಾದಿ ಅನುಜಾನನಾ ನಿಟ್ಠಿತಾ।>
  text <೧೬೭॥ ಸತ್ಥಕಮ್ಮಪಟಿಕ್ಖೇಪಕಥಾ>
    text <೨೭೯>, <ಅಥ ಖೋ ಭಗವಾ ಸಾವತ್ಥಿಯಂ ಯಥಾಭಿರನ್ತಂ ವಿಹರಿತ್ವಾ ಯೇನ ರಾಜಗಹಂ ತೇನ ಚಾರಿಕಂ ಪಕ್ಕಾಮಿ। ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ರಾಜಗಹಂ ತದವಸರಿ। ತತ್ರ ಸುದಂ ಭಗವಾ ರಾಜಗಹೇ ವಿಹರತಿ ವೇಳುವನೇ ಕಲನ್ದಕನಿವಾಪೇ। ತೇನ ಖೋ ಪನ ಸಮಯೇನ ಅಞ್ಞತರಸ್ಸ ಭಿಕ್ಖುನೋ ಭಗನ್ದಲಾಬಾಧೋ ಹೋತಿ। ಆಕಾಸಗೋತ್ತೋ ವೇಜ್ಜೋ ಸತ್ಥಕಮ್ಮಂ ಕರೋತಿ। ಅಥ ಖೋ ಭಗವಾ ಸೇನಾಸನಚಾರಿಕಂ ಆಹಿಣ್ಡನ್ತೋ ಯೇನ ತಸ್ಸ ಭಿಕ್ಖುನೋ ವಿಹಾರೋ ತೇನುಪಸಙ್ಕಮಿ। ಅದ್ದಸಾ ಖೋ ಆಕಾಸಗೋತ್ತೋ ವೇಜ್ಜೋ ಭಗವನ್ತಂ ದೂರತೋವ ಆಗಚ್ಛನ್ತಂ। ದಿಸ್ವಾನ ಭಗವನ್ತಂ ಏತದವೋಚ ಆಗಚ್ಛತು ಭವಂ ಗೋತಮೋ। ಇಮಸ್ಸ ಭಿಕ್ಖುನೋ ವಚ್ಚಮಗ್ಗಂ ಪಸ್ಸತು। ಸೇಯ್ಯಥಾಪಿ ಗೋಧಾಮುಖನ್ತಿ। ಅಥ ಖೋ ಭಗವಾ ಸೋ ಮಂ ಖ್ವಾಯಂ ಮೋಘಪುರಿಸೋ ಉಪ್ಪಣ್ಡೇತೀತಿ ತತೋವ ಪಟಿನಿವತ್ತಿತ್ವಾ। ಏತಸ್ಮಿಂ ನಿದಾನೇ ಏತಸ್ಮಿಂ ಪಕರಣೇ ಭಿಕ್ಖುಸಙ್ಘಂ ಸನ್ನಿಪಾತಾಪೇತ್ವಾ। ಭಿಕ್ಖೂ ಪಟಿಪುಚ್ಛಿ ಅತ್ಥಿ ಕಿರ। ಭಿಕ್ಖವೇ। ಅಮುಕಸ್ಮಿಂ ವಿಹಾರೇ ಭಿಕ್ಖು ಗಿಲಾನೋತಿ॥ ಅತ್ಥಿ ಭಗವಾತಿ। ಕಿಂ ತಸ್ಸ। ಭಿಕ್ಖವೇ। ಭಿಕ್ಖುನೋ ಆಬಾಧೋತಿ॥ ತಸ್ಸ। ಭನ್ತೇ। ಆಯಸ್ಮತೋ ಭಗನ್ದಲಾಬಾಧೋ। ಆಕಾಸಗೋತ್ತೋ ವೇಜ್ಜೋ ಸತ್ಥಕಮ್ಮಂ ಕರೋತೀತಿ। ವಿಗರಹಿ ಬುದ್ಧೋ ಭಗವಾ ಅನನುಚ್ಛವಿಕಂ। ಭಿಕ್ಖವೇ। ತಸ್ಸ ಮೋಘಪುರಿಸಸ್ಸ। ಅನನುಲೋಮಿಕಂ। ಅಪ್ಪತಿರೂಪಂ। ಅಸ್ಸಾಮಣಕಂ। ಅಕಪ್ಪಿಯಂ। ಅಕರಣೀಯಂ। ಕಥಞ್ಹಿ ನಾಮ ಸೋ। ಭಿಕ್ಖವೇ। ಮೋಘಪುರಿಸೋ ಸಮ್ಬಾಧೇ ಸತ್ಥಕಮ್ಮಂ ಕಾರಾಪೇಸ್ಸತಿ। ಸಮ್ಬಾಧೇ। ಭಿಕ್ಖವೇ। ಸುಖುಮಾ ಛವಿ। ದುರೋಪಯೋ ವಣೋ। ದುಪ್ಪರಿಹಾರಂ ಸತ್ಥಂ। ನೇತಂ। ಭಿಕ್ಖವೇ। ಅಪ್ಪಸನ್ನಾನಂ ವಾ ಪಸಾದಾಯ…ಪೇ॰… ವಿಗರಹಿತ್ವಾ…ಪೇ॰… ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ನ। ಭಿಕ್ಖವೇ। ಸಮ್ಬಾಧೇ ಸತ್ಥಕಮ್ಮಂ ಕಾರಾಪೇತಬ್ಬಂ। ಯೋ ಕಾರಾಪೇಯ್ಯ। ಆಪತ್ತಿ ಥುಲ್ಲಚ್ಚಯಸ್ಸಾತಿ।>
    text <ತೇನ ಖೋ ಪನ ಸಮಯೇನ ಛಬ್ಬಗ್ಗಿಯಾ ಭಿಕ್ಖೂ ಭಗವತಾ ಸತ್ಥಕಮ್ಮಂ ಪಟಿಕ್ಖಿತ್ತನ್ತಿ ವತ್ಥಿಕಮ್ಮಂ ಕಾರಾಪೇನ್ತಿ। ಯೇ ತೇ ಭಿಕ್ಖೂ ಅಪ್ಪಿಚ್ಛಾ। ತೇ ಉಜ್ಝಾಯನ್ತಿ ಖಿಯ್ಯನ್ತಿ ವಿಪಾಚೇನ್ತಿ ಕಥಞ್ಹಿ ನಾಮ ಛಬ್ಬಗ್ಗಿಯಾ ಭಿಕ್ಖೂ ವತ್ಥಿಕಮ್ಮಂ ಕಾರಾಪೇಸ್ಸನ್ತೀತಿ। ಅಥ ಖೋ ತೇ ಭಿಕ್ಖೂ ಭಗವತೋ ಏತಮತ್ಥಂ ಆರೋಚೇಸುಂ। ಸಚ್ಚಂ ಕಿರ। ಭಿಕ್ಖವೇ। ಛಬ್ಬಗ್ಗಿಯಾ ಭಿಕ್ಖೂ ವತ್ಥಿಕಮ್ಮಂ ಕಾರಾಪೇನ್ತೀತಿ॥ ಸಚ್ಚಂ ಭಗವಾತಿ…ಪೇ॰… ವಿಗರಹಿತ್ವಾ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ನ। ಭಿಕ್ಖವೇ। ಸಮ್ಬಾಧಸ್ಸ ಸಾಮನ್ತಾ ದ್ವಙ್ಗುಲಾ ಸತ್ಥಕಮ್ಮಂ ವಾ ವತ್ಥಿಕಮ್ಮಂ ವಾ ಕಾರಾಪೇತಬ್ಬಂ। ಯೋ ಕಾರಾಪೇಯ್ಯ। ಆಪತ್ತಿ ಥುಲ್ಲಚ್ಚಯಸ್ಸಾತಿ।>
    stand <ಸತ್ಥಕಮ್ಮಪಟಿಕ್ಖೇಪಕಥಾ ನಿಟ್ಠಿತಾ।>
  text <೧೬೮॥ ಮನುಸ್ಸಮಂಸಪಟಿಕ್ಖೇಪಕಥಾ>
    text <೨೮೦>, <ಅಥ ಖೋ ಭಗವಾ ರಾಜಗಹೇ ಯಥಾಭಿರನ್ತಂ ವಿಹರಿತ್ವಾ ಯೇನ ಬಾರಾಣಸೀ ತೇನ ಚಾರಿಕಂ ಪಕ್ಕಾಮಿ। ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ಬಾರಾಣಸೀ ತದವಸರಿ। ತತ್ರ ಸುದಂ ಭಗವಾ ಬಾರಾಣಸಿಯಂ ವಿಹರತಿ ಇಸಿಪತನೇ ಮಿಗದಾಯೇ। ತೇನ ಖೋ ಪನ ಸಮಯೇನ ಬಾರಾಣಸಿಯಂ ಸುಪ್ಪಿಯೋ ಚ ಉಪಾಸಕೋ ಸುಪ್ಪಿಯಾ ಚ ಉಪಾಸಿಕಾ ಉಭತೋಪಸನ್ನಾ ಹೋನ್ತಿ। ದಾಯಕಾ। ಕಾರಕಾ। ಸಙ್ಘುಪಟ್ಠಾಕಾ। ಅಥ ಖೋ ಸುಪ್ಪಿಯಾ ಉಪಾಸಿಕಾ ಆರಾಮಂ ಗನ್ತ್ವಾ ವಿಹಾರೇನ ವಿಹಾರಂ ಪರಿವೇಣೇನ ಪರಿವೇಣಂ ಉಪಸಙ್ಕಮಿತ್ವಾ ಭಿಕ್ಖೂ ಪುಚ್ಛತಿ ಕೋ। ಭನ್ತೇ। ಗಿಲಾನೋ। ಕಸ್ಸ ಕಿಂ ಆಹರಿಯತೂತಿ॥ ತೇನ ಖೋ ಪನ ಸಮಯೇನ ಅಞ್ಞತರೇನ ಭಿಕ್ಖುನಾ ವಿರೇಚನಂ ಪೀತಂ ಹೋತಿ। ಅಥ ಖೋ ಸೋ ಭಿಕ್ಖು ಸುಪ್ಪಿಯಂ ಉಪಾಸಿಕಂ ಏತದವೋಚ ಮಯಾ ಖೋ। ಭಗಿನಿ। ವಿರೇಚನಂ ಪೀತಂ। ಅತ್ಥೋ ಮೇ ಪಟಿಚ್ಛಾದನೀಯೇನಾತಿ। ಸುಟ್ಠು। ಅಯ್ಯ। ಆಹರಿಯಿಸ್ಸತೀತಿ ಘರಂ ಗನ್ತ್ವಾ ಅನ್ತೇವಾಸಿಂ ಆಣಾಪೇಸಿ ಗಚ್ಛ। ಭಣೇ। ಪವತ್ತಮಂಸಂ ಜಾನಾಹೀತಿ। ಏವಂ। ಅಯ್ಯೇತಿ ಖೋ ಸೋ ಪುರಿಸೋ ಸುಪ್ಪಿಯಾಯ ಉಪಾಸಿಕಾಯ ಪಟಿಸ್ಸುಣಿತ್ವಾ ಕೇವಲಕಪ್ಪಂ ಬಾರಾಣಸಿಂ ಆಹಿಣ್ಡನ್ತೋ ನ ಅದ್ದಸ ಪವತ್ತಮಂಸಂ। ಅಥ ಖೋ ಸೋ ಪುರಿಸೋ ಯೇನ ಸುಪ್ಪಿಯಾ ಉಪಾಸಿಕಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಸುಪ್ಪಿಯಂ ಉಪಾಸಿಕಂ ಏತದವೋಚ ನತ್ಥಯ್ಯೇ ಪವತ್ತಮಂಸಂ। ಮಾಘಾತೋ ಅಜ್ಜಾತಿ। ಅಥ ಖೋ ಸುಪ್ಪಿಯಾಯ ಉಪಾಸಿಕಾಯ ಏತದಹೋಸಿ ತಸ್ಸ ಖೋ ಗಿಲಾನಸ್ಸ ಭಿಕ್ಖುನೋ ಪಟಿಚ್ಛಾದನೀಯಂ ಅಲಭನ್ತಸ್ಸ ಆಬಾಧೋ ವಾ ಅಭಿವಡ್ಢಿಸ್ಸತಿ। ಕಾಲಙ್ಕಿರಿಯಾ ವಾ ಭವಿಸ್ಸತಿ। ನ ಖೋ ಮೇತಂ ಪತಿರೂಪಂ ಯಾಹಂ ಪಟಿಸ್ಸುಣಿತ್ವಾ ನ ಹರಾಪೇಯ್ಯನ್ತಿ। ಪೋತ್ಥನಿಕಂ ಗಹೇತ್ವಾ ಊರುಮಂಸಂ ಉಕ್ಕನ್ತಿತ್ವಾ ದಾಸಿಯಾ ಅದಾಸಿ ಹನ್ದ। ಜೇ। ಇಮಂ ಮಂಸಂ ಸಮ್ಪಾದೇತ್ವಾ ಅಮುಕಸ್ಮಿಂ ವಿಹಾರೇ ಭಿಕ್ಖು ಗಿಲಾನೋ। ತಸ್ಸ ದಜ್ಜಾಹಿ। ಯೋ ಚ ಮಂ ಪುಚ್ಛತಿ। ಗಿಲಾನಾತಿ ಪಟಿವೇದೇಹೀತಿ। ಉತ್ತರಾಸಙ್ಗೇನ ಊರುಂ ವೇಠೇತ್ವಾ ಓವರಕಂ ಪವಿಸಿತ್ವಾ ಮಞ್ಚಕೇ ನಿಪಜ್ಜಿ। ಅಥ ಖೋ ಸುಪ್ಪಿಯೋ ಉಪಾಸಕೋ ಘರಂ ಗನ್ತ್ವಾ ದಾಸಿಂ ಪುಚ್ಛಿ ಕಹಂ ಸುಪ್ಪಿಯಾತಿ॥ ಏಸಾಯ್ಯ ಓವರಕೇ ನಿಪನ್ನಾತಿ। ಅಥ ಖೋ ಸುಪ್ಪಿಯೋ ಉಪಾಸಕೋ ಯೇನ ಸುಪ್ಪಿಯಾ ಉಪಾಸಿಕಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಸುಪ್ಪಿಯಂ ಉಪಾಸಿಕಂ ಏತದವೋಚ ಕಿಸ್ಸ ನಿಪನ್ನಾಸೀತಿ॥ ಗಿಲಾನಾಮ್ಹೀತಿ। ಕಿಂ ತೇ ಆಬಾಧೋತಿ॥ ಅಥ ಖೋ ಸುಪ್ಪಿಯಾ ಉಪಾಸಿಕಾ ಸುಪ್ಪಿಯಸ್ಸ ಉಪಾಸಕಸ್ಸ ಏತಮತ್ಥಂ ಆರೋಚೇಸಿ। ಅಥ ಖೋ ಸುಪ್ಪಿಯೋ ಉಪಾಸಕೋ ಅಚ್ಛರಿಯಂ ವತ ಭೋ॥ ಅಬ್ಭುತಂ ವತ ಭೋ॥ ಯಾವ ಸದ್ಧಾಯಂ ಸುಪ್ಪಿಯಾ ಪಸನ್ನಾ। ಯತ್ರ ಹಿ ನಾಮ ಅತ್ತನೋಪಿ ಮಂಸಾನಿ ಪರಿಚ್ಚತ್ತಾನಿ॥ ಕಿಮ್ಪಿಮಾಯ ಅಞ್ಞಂ ಕಿಞ್ಚಿ ಅದೇಯ್ಯಂ ಭವಿಸ್ಸತೀತಿ ಹಟ್ಠೋ ಉದಗ್ಗೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಸುಪ್ಪಿಯೋ ಉಪಾಸಕೋ ಭಗವನ್ತಂ ಏತದವೋಚ ಅಧಿವಾಸೇತು ಮೇ। ಭನ್ತೇ। ಭಗವಾ ಸ್ವಾತನಾಯ ಭತ್ತಂ। ಸದ್ಧಿಂ ಭಿಕ್ಖುಸಙ್ಘೇನಾತಿ। ಅಧಿವಾಸೇಸಿ ಭಗವಾ ತುಣ್ಹೀಭಾವೇನ। ಅಥ ಖೋ ಸುಪ್ಪಿಯೋ ಉಪಾಸಕೋ ಭಗವತೋ ಅಧಿವಾಸನಂ ವಿದಿತ್ವಾ ಉಟ್ಠಾಯಾಸನಾ ಭಗವನ್ತಂ ಅಭಿವಾದೇತ್ವಾ ಪದಕ್ಖಿಣಂ ಕತ್ವಾ ಪಕ್ಕಾಮಿ। ಅಥ ಖೋ ಸುಪ್ಪಿಯೋ ಉಪಾಸಕೋ ತಸ್ಸಾ ರತ್ತಿಯಾ ಅಚ್ಚಯೇನ ಪಣೀತಂ ಖಾದನೀಯಂ ಭೋಜನೀಯಂ ಪಟಿಯಾದಾಪೇತ್ವಾ ಭಗವತೋ ಕಾಲಂ ಆರೋಚಾಪೇಸಿ ಕಾಲೋ। ಭನ್ತೇ। ನಿಟ್ಠಿತಂ ಭತ್ತನ್ತಿ। ಅಥ ಖೋ ಭಗವಾ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ಯೇನ ಸುಪ್ಪಿಯಸ್ಸ ಉಪಾಸಕಸ್ಸ ನಿವೇಸನಂ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಞ್ಞತ್ತೇ ಆಸನೇ ನಿಸೀದಿ। ಸದ್ಧಿಂ ಭಿಕ್ಖುಸಙ್ಘೇನ। ಅಥ ಖೋ ಸುಪ್ಪಿಯೋ ಉಪಾಸಕೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ಅಟ್ಠಾಸಿ। ಏಕಮನ್ತಂ ಠಿತಂ ಖೋ ಸುಪ್ಪಿಯಂ ಉಪಾಸಕಂ ಭಗವಾ ಏತದವೋಚ ಕಹಂ ಸುಪ್ಪಿಯಾತಿ॥ ಗಿಲಾನಾ ಭಗವಾತಿ। ತೇನ ಹಿ ಆಗಚ್ಛತೂತಿ। ನ ಭಗವಾ ಉಸ್ಸಹತೀತಿ। ತೇನ ಹಿ ಪರಿಗ್ಗಹೇತ್ವಾಪಿ ಆನೇಥಾತಿ। ಅಥ ಖೋ ಸುಪ್ಪಿಯೋ ಉಪಾಸಕೋ ಸುಪ್ಪಿಯಂ ಉಪಾಸಿಕಂ ಪರಿಗ್ಗಹೇತ್ವಾ ಆನೇಸಿ। ತಸ್ಸಾ। ಸಹ ದಸ್ಸನೇನ ಭಗವತೋ। ತಾವ ಮಹಾವಣೋ ರುಳಹೋ ಅಹೋಸಿ। ಸುಚ್ಛವಿಲೋಮಜಾತೋ। ಅಥ ಖೋ ಸುಪ್ಪಿಯೋ ಚ ಉಪಾಸಕೋ ಸುಪ್ಪಿಯಾ ಚ ಉಪಾಸಿಕಾ ಅಚ್ಛರಿಯಂ ವತ ಭೋ॥ ಅಬ್ಭುತಂ ವತ ಭೋ॥ ತಥಾಗತಸ್ಸ ಮಹಿದ್ಧಿಕತಾ ಮಹಾನುಭಾವತಾ। ಯತ್ರ ಹಿ ನಾಮ ಸಹ ದಸ್ಸನೇನ ಭಗವತೋ ತಾವ ಮಹಾವಣೋ ರುಳಹೋ ಭವಿಸ್ಸತಿ। ಸುಚ್ಛವಿಲೋಮಜಾತೋತಿ ಹಟ್ಠಾ ಉದಗ್ಗಾ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಪಣೀತೇನ ಖಾದನೀಯೇನ ಭೋಜನೀಯೇನ ಸಹತ್ಥಾ ಸನ್ತಪ್ಪೇತ್ವಾ ಸಮ್ಪವಾರೇತ್ವಾ ಭಗವನ್ತಂ ಭುತ್ತಾವಿಂ ಓನೀತಪತ್ತಪಾಣಿಂ ಏಕಮನ್ತಂ ನಿಸೀದಿಂಸು। ಅಥ ಖೋ ಭಗವಾ ಸುಪ್ಪಿಯಞ್ಚ ಉಪಾಸಕಂ ಸುಪ್ಪಿಯಞ್ಚ ಉಪಾಸಿಕಂ ಧಮ್ಮಿಯಾ ಕಥಾಯ ಸನ್ದಸ್ಸೇತ್ವಾ ಸಮಾದಪೇತ್ವಾ ಸಮುತ್ತೇಜೇತ್ವಾ ಸಮ್ಪಹಂಸೇತ್ವಾ ಉಟ್ಠಾಯಾಸನಾ ಪಕ್ಕಾಮಿ।>
    stand <ಅಥ ಖೋ ಭಗವಾ ಏತಸ್ಮಿಂ ನಿದಾನೇ ಏತಸ್ಮಿಂ ಪಕರಣೇ ಭಿಕ್ಖುಸಙ್ಘಂ ಸನ್ನಿಪಾತಾಪೇತ್ವಾ ಭಿಕ್ಖೂ>
    text <ಪಟಿಪುಚ್ಛಿ ಕೋ। ಭಿಕ್ಖವೇ। ಸುಪ್ಪಿಯಂ ಉಪಾಸಿಕಂ ಮಂಸಂ ವಿಞ್ಞಾಪೇಸೀತಿ॥ ಏವಂ ವುತ್ತೇ ಸೋ ಭಿಕ್ಖು ಭಗವನ್ತಂ ಏತದವೋಚ ಅಹಂ ಖೋ। ಭನ್ತೇ। ಸುಪ್ಪಿಯಂ ಉಪಾಸಿಕಂ ಮಂಸಂ ವಿಞ್ಞಾಪೇಸಿನ್ತಿ। ಆಹರಿಯಿತ್ಥ ಭಿಕ್ಖೂತಿ॥ ಆಹರಿಯಿತ್ಥ ಭಗವಾತಿ। ಪರಿಭುಞ್ಜಿ ತ್ವಂ ಭಿಕ್ಖೂತಿ॥ ಪರಿಭುಞ್ಜಾಮಹಂ ಭಗವಾತಿ। ಪಟಿವೇಕ್ಖಿ ತ್ವಂ ಭಿಕ್ಖೂತಿ॥ ನಾಹಂ ಭಗವಾ ಪಟಿವೇಕ್ಖಿನ್ತಿ। ವಿಗರಹಿ ಬುದ್ಧೋ ಭಗವಾ…ಪೇ॰… ಕಥಞ್ಹಿ ನಾಮ ತ್ವಂ। ಮೋಘಪುರಿಸ। ಅಪ್ಪಟಿವೇಕ್ಖಿತ್ವಾ ಮಂಸಂ ಪರಿಭುಞ್ಜಿಸ್ಸಸಿ। ಮನುಸ್ಸಮಂಸಂ ಖೋ ತಯಾ। ಮೋಘಪುರಿಸ। ಪರಿಭುತ್ತಂ। ನೇತಂ। ಮೋಘಪುರಿಸ। ಅಪ್ಪಸನ್ನಾನಂ ವಾ ಪಸಾದಾಯ…ಪೇ॰… ವಿಗರಹಿತ್ವಾ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ಸನ್ತಿ। ಭಿಕ್ಖವೇ। ಮನುಸ್ಸಾ ಸದ್ಧಾ ಪಸನ್ನಾ। ತೇಹಿ ಅತ್ತನೋಪಿ ಮಂಸಾನಿ ಪರಿಚ್ಚತ್ತಾನಿ। ನ। ಭಿಕ್ಖವೇ। ಮನುಸ್ಸಮಂಸಂ ಪರಿಭುಞ್ಜಿತಬ್ಬಂ। ಯೋ ಪರಿಭುಞ್ಜೇಯ್ಯ। ಆಪತ್ತಿ ಥುಲ್ಲಚ್ಚಯಸ್ಸ। ನ ಚ। ಭಿಕ್ಖವೇ। ಅಪ್ಪಟಿವೇಕ್ಖಿತ್ವಾ ಮಂಸಂ ಪರಿಭುಞ್ಜಿತಬ್ಬಂ। ಯೋ ಪರಿಭುಞ್ಜೇಯ್ಯ। ಆಪತ್ತಿ ದುಕ್ಕಟಸ್ಸಾತಿ।>
    stand <ಮನುಸ್ಸಮಂಸಪಟಿಕ್ಖೇಪಕಥಾ ನಿಟ್ಠಿತಾ।>
  text <೧೬೯॥ ಹತ್ಥಿಮಂಸಾದಿಪಟಿಕ್ಖೇಪಕಥಾ>
    text <೨೮೧>, <ತೇನ ಖೋ ಪನ ಸಮಯೇನ ರಞ್ಞೋ ಹತ್ಥೀ ಮರನ್ತಿ। ಮನುಸ್ಸಾ ದುಬ್ಭಿಕ್ಖೇ ಹತ್ಥಿಮಂಸಂ ಪರಿಭುಞ್ಜನ್ತಿ। ಭಿಕ್ಖೂನಂ ಪಿಣ್ಡಾಯ ಚರನ್ತಾನಂ ಹತ್ಥಿಮಂಸಂ ದೇನ್ತಿ। ಭಿಕ್ಖೂ ಹತ್ಥಿಮಂಸಂ ಪರಿಭುಞ್ಜನ್ತಿ। ಮನುಸ್ಸಾ ಉಜ್ಝಾಯನ್ತಿ ಖಿಯ್ಯನ್ತಿ ವಿಪಾಚೇನ್ತಿ ಕಥಞ್ಹಿ ನಾಮ ಸಮಣಾ ಸಕ್ಯಪುತ್ತಿಯಾ ಹತ್ಥಿಮಂಸಂ ಪರಿಭುಞ್ಜಿಸ್ಸನ್ತಿ। ರಾಜಙ್ಗಂ ಹತ್ಥೀ। ಸಚೇ ರಾಜಾ ಜಾನೇಯ್ಯ। ನ ನೇಸಂ ಅತ್ತಮನೋ ಅಸ್ಸಾತಿ। ಭಗವತೋ ಏತಮತ್ಥಂ ಆರೋಚೇಸುಂ। ನ। ಭಿಕ್ಖವೇ। ಹತ್ಥಿಮಂಸಂ ಪರಿಭುಞ್ಜಿತಬ್ಬಂ। ಯೋ ಪರಿಭುಞ್ಜೇಯ್ಯ। ಆಪತ್ತಿ ದುಕ್ಕಟಸ್ಸಾತಿ।>
    text <ತೇನ ಖೋ ಪನ ಸಮಯೇನ ರಞ್ಞೋ ಅಸ್ಸಾ ಮರನ್ತಿ। ಮನುಸ್ಸಾ ದುಬ್ಭಿಕ್ಖೇ ಅಸ್ಸಮಂಸಂ ಪರಿಭುಞ್ಜನ್ತಿ। ಭಿಕ್ಖೂನಂ ಪಿಣ್ಡಾಯ ಚರನ್ತಾನಂ ಅಸ್ಸಮಂಸಂ ದೇನ್ತಿ। ಭಿಕ್ಖೂ ಅಸ್ಸಮಂಸಂ ಪರಿಭುಞ್ಜನ್ತಿ। ಮನುಸ್ಸಾ ಉಜ್ಝಾಯನ್ತಿ ಖಿಯ್ಯನ್ತಿ ವಿಪಾಚೇನ್ತಿ ಕಥಞ್ಹಿ ನಾಮ ಸಮಣಾ ಸಕ್ಯಪುತ್ತಿಯಾ ಅಸ್ಸಮಂಸಂ ಪರಿಭುಞ್ಜಿಸ್ಸನ್ತಿ। ರಾಜಙ್ಗಂ ಅಸ್ಸಾ। ಸಚೇ ರಾಜಾ ಜಾನೇಯ್ಯ। ನ ನೇಸಂ ಅತ್ತಮನೋ ಅಸ್ಸಾತಿ। ಭಗವತೋ ಏತಮತ್ಥಂ ಆರೋಚೇಸುಂ। ನ। ಭಿಕ್ಖವೇ। ಅಸ್ಸಮಂಸಂ ಪರಿಭುಞ್ಜಿತಬ್ಬಂ। ಯೋ ಪರಿಭುಞ್ಜೇಯ್ಯ। ಆಪತ್ತಿ ದುಕ್ಕಟಸ್ಸಾತಿ।>
    text <ತೇನ ಖೋ ಪನ ಸಮಯೇನ ಮನುಸ್ಸಾ ದುಬ್ಭಿಕ್ಖೇ ಸುನಖಮಂಸಂ ಪರಿಭುಞ್ಜನ್ತಿ। ಭಿಕ್ಖೂನಂ ಪಿಣ್ಡಾಯ ಚರನ್ತಾನಂ ಸುನಖಮಂಸಂ ದೇನ್ತಿ। ಭಿಕ್ಖೂ ಸುನಖಮಂಸಂ ಪರಿಭುಞ್ಜನ್ತಿ। ಮನುಸ್ಸಾ ಉಜ್ಝಾಯನ್ತಿ ಖಿಯ್ಯನ್ತಿ ವಿಪಾಚೇನ್ತಿ ಕಥಞ್ಹಿ ನಾಮ ಸಮಣಾ ಸಕ್ಯಪುತ್ತಿಯಾ ಸುನಖಮಂಸಂ ಪರಿಭುಞ್ಜಿಸ್ಸನ್ತಿ। ಜೇಗುಚ್ಛೋ ಸುನಖೋ ಪಟಿಕೂಲೋತಿ। ಭಗವತೋ ಏತಮತ್ಥಂ ಆರೋಚೇಸುಂ। ನ। ಭಿಕ್ಖವೇ। ಸುನಖಮಂಸಂ ಪರಿಭುಞ್ಜಿತಬ್ಬಂ। ಯೋ ಪರಿಭುಞ್ಜೇಯ್ಯ। ಆಪತ್ತಿ ದುಕ್ಕಟಸ್ಸಾತಿ।>
    text <ತೇನ ಖೋ ಪನ ಸಮಯೇನ ಮನುಸ್ಸಾ ದುಬ್ಭಿಕ್ಖೇ ಅಹಿಮಂಸಂ ಪರಿಭುಞ್ಜನ್ತಿ। ಭಿಕ್ಖೂನಂ ಪಿಣ್ಡಾಯ ಚರನ್ತಾನಂ ಅಹಿಮಂಸಂ ದೇನ್ತಿ। ಭಿಕ್ಖೂ ಅಹಿಮಂಸಂ ಪರಿಭುಞ್ಜನ್ತಿ। ಮನುಸ್ಸಾ ಉಜ್ಝಾಯನ್ತಿ ಖಿಯ್ಯನ್ತಿ ವಿಪಾಚೇನ್ತಿ ಕಥಞ್ಹಿ ನಾಮ ಸಮಣಾ ಸಕ್ಯಪುತ್ತಿಯಾ ಅಹಿಮಂಸಂ ಪರಿಭುಞ್ಜಿಸ್ಸನ್ತಿ। ಜೇಗುಚ್ಛೋ ಅಹಿ ಪಟಿಕೂಲೋತಿ। ಸುಪಸ್ಸೋಪಿ ನಾಗರಾಜಾ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ಅಟ್ಠಾಸಿ। ಏಕಮನ್ತಂ ಠಿತೋ ಖೋ ಸುಪಸ್ಸೋ ನಾಗರಾಜಾ ಭಗವನ್ತಂ ಏತದವೋಚ ಸನ್ತಿ। ಭನ್ತೇ। ನಾಗಾ ಅಸ್ಸದ್ಧಾ ಅಪ್ಪಸನ್ನಾ। ತೇ ಅಪ್ಪಮತ್ತಕೇಹಿಪಿ ಭಿಕ್ಖೂ ವಿಹೇಠೇಯ್ಯುಂ। ಸಾಧು। ಭನ್ತೇ। ಅಯ್ಯಾ ಅಹಿಮಂಸಂ ನ ಪರಿಭುಞ್ಜೇಯ್ಯುನ್ತಿ। ಅಥ ಖೋ ಭಗವಾ ಸುಪಸ್ಸಂ ನಾಗರಾಜಾನಂ ಧಮ್ಮಿಯಾ ಕಥಾಯ ಸನ್ದಸ್ಸೇಸಿ…ಪೇ॰… ಪದಕ್ಖಿಣಂ ಕತ್ವಾ ಪಕ್ಕಾಮಿ। ಅಥ ಖೋ ಭಗವಾ ಏತಸ್ಮಿಂ ನಿದಾನೇ ಏತಸ್ಮಿಂ ಪಕರಣೇ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ನ। ಭಿಕ್ಖವೇ। ಅಹಿಮಂಸಂ ಪರಿಭುಞ್ಜಿತಬ್ಬಂ। ಯೋ ಪರಿಭುಞ್ಜೇಯ್ಯ। ಆಪತ್ತಿ ದುಕ್ಕಟಸ್ಸಾತಿ।>
    text <ತೇನ ಖೋ ಪನ ಸಮಯೇನ ಲುದ್ದಕಾ ಸೀಹಂ ಹನ್ತ್ವಾ ಸೀಹಮಂಸಂ ಪರಿಭುಞ್ಜನ್ತಿ। ಭಿಕ್ಖೂನಂ ಪಿಣ್ಡಾಯ ಚರನ್ತಾನಂ ಸೀಹಮಂಸಂ ದೇನ್ತಿ। ಭಿಕ್ಖೂ ಸೀಹಮಂಸಂ ಪರಿಭುಞ್ಜಿತ್ವಾ ಅರಞ್ಞೇ ವಿಹರನ್ತಿ। ಸೀಹಾ ಸೀಹಮಂಸಗನ್ಧೇನ ಭಿಕ್ಖೂ ಪರಿಪಾತೇನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ನ। ಭಿಕ್ಖವೇ। ಸೀಹಮಂಸಂ ಪರಿಭುಞ್ಜಿತಬ್ಬಂ। ಯೋ ಪರಿಭುಞ್ಜೇಯ್ಯ। ಆಪತ್ತಿ ದುಕ್ಕಟಸ್ಸಾತಿ।>
    text <ತೇನ ಖೋ ಪನ ಸಮಯೇನ ಲುದ್ದಕಾ ಬ್ಯಗ್ಘಂ ಹನ್ತ್ವಾ…ಪೇ॰… ದೀಪಿಂ ಹನ್ತ್ವಾ…ಪೇ॰… ಅಚ್ಛಂ ಹನ್ತ್ವಾ…ಪೇ॰… ತರಚ್ಛಂ ಹನ್ತ್ವಾ ತರಚ್ಛಮಂಸಂ ಪರಿಭುಞ್ಜನ್ತಿ। ಭಿಕ್ಖೂನಂ ಪಿಣ್ಡಾಯ ಚರನ್ತಾನಂ ತರಚ್ಛಮಂಸಂ ದೇನ್ತಿ। ಭಿಕ್ಖೂ ತರಚ್ಛಮಂಸಂ ಪರಿಭುಞ್ಜಿತ್ವಾ ಅರಞ್ಞೇ ವಿಹರನ್ತಿ। ತರಚ್ಛಾ ತರಚ್ಛಮಂಸಗನ್ಧೇನ ಭಿಕ್ಖೂ ಪರಿಪಾತೇನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ನ। ಭಿಕ್ಖವೇ। ತರಚ್ಛಮಂಸಂ ಪರಿಭುಞ್ಜಿತಬ್ಬಂ। ಯೋ ಪರಿಭುಞ್ಜೇಯ್ಯ। ಆಪತ್ತಿ ದುಕ್ಕಟಸ್ಸಾತಿ।>
    stand <ಹತ್ಥಿಮಂಸಾದಿಪಟಿಕ್ಖೇಪಕಥಾ ನಿಟ್ಠಿತಾ।>
    stand <ಸುಪ್ಪಿಯಭಾಣವಾರೋ ನಿಟ್ಠಿತೋ ದುತಿಯೋ।>
  text <೧೭೦॥ ಯಾಗುಮಧುಗೋಳಕಾನುಜಾನನಾ>
    text <೨೮೨>, <ಅಥ ಖೋ ಭಗವಾ ಬಾರಾಣಸಿಯಂ ಯಥಾಭಿರನ್ತಂ ವಿಹರಿತ್ವಾ ಯೇನ ಅನ್ಧಕವಿನ್ದಂ ತೇನ ಚಾರಿಕಂ ಪಕ್ಕಾಮಿ। ಮಹತಾ ಭಿಕ್ಖುಸಙ್ಘೇನ ಸದ್ಧಿಂ। ಅಡ್ಢತೇಲಸೇಹಿ ಭಿಕ್ಖುಸತೇಹಿ। ತೇನ ಖೋ ಪನ ಸಮಯೇನ ಜಾನಪದಾ ಮನುಸ್ಸಾ ಬಹುಂ ಲೋಣಮ್ಪಿ। ತೇಲಮ್ಪಿ। ತಣ್ಡುಲಮ್ಪಿ। ಖಾದನೀಯಮ್ಪಿ ಸಕಟೇಸು ಆರೋಪೇತ್ವಾ ಬುದ್ಧಪ್ಪಮುಖಸ್ಸ ಭಿಕ್ಖುಸಙ್ಘಸ್ಸ ಪಿಟ್ಠಿತೋ ಪಿಟ್ಠಿತೋ ಅನುಬನ್ಧಾ ಹೋನ್ತಿ ಯದಾ ಪಟಿಪಾಟಿಂ ಲಭಿಸ್ಸಾಮ ತದಾ ಭತ್ತಂ ಕರಿಸ್ಸಾಮಾತಿ। ಪಞ್ಚಮತ್ತಾನಿ ಚ ವಿಘಾಸಾದಸತಾನಿ। ಅಥ ಖೋ ಭಗವಾ ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ಅನ್ಧಕವಿನ್ದಂ ತದವಸರಿ। ಅಥ ಖೋ ಅಞ್ಞತರಸ್ಸ ಬ್ರಾಹ್ಮಣಸ್ಸ ಪಟಿಪಾಟಿಂ ಅಲಭನ್ತಸ್ಸ ಏತದಹೋಸಿ ಅತೀತಾನಿ ಖೋ ಮೇ ದ್ವೇ ಮಾಸಾನಿ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಅನುಬನ್ಧನ್ತಸ್ಸ ಯದಾ ಪಟಿಪಾಟಿಂ ಲಭಿಸ್ಸಾಮಿ ತದಾ ಭತ್ತಂ ಕರಿಸ್ಸಾಮೀತಿ। ನ ಚ ಮೇ ಪಟಿಪಾಟಿ ಲಬ್ಭತಿ। ಅಹಞ್ಚಮ್ಹಿ ಏಕತ್ತಕೋ। ಬಹು ಚ ಮೇ ಘರಾವಾಸತ್ಥೋ ಹಾಯತಿ। ಯಂನೂನಾಹಂ ಭತ್ತಗ್ಗಂ ಓಲೋಕೇಯ್ಯಂ। ಯಂ ಭತ್ತಗ್ಗೇ ನಾಸ್ಸ। ತಂ ಪಟಿಯಾದೇಯ್ಯನ್ತಿ। ಅಥ ಖೋ ಸೋ ಬ್ರಾಹ್ಮಣೋ ಭತ್ತಗ್ಗಂ ಓಲೋಕೇನ್ತೋ ದ್ವೇ ನಾದ್ದಸ ಯಾಗುಞ್ಚ ಮಧುಗೋಳಕಞ್ಚ। ಅಥ ಖೋ ಸೋ ಬ್ರಾಹ್ಮಣೋ ಯೇನಾಯಸ್ಮಾ ಆನನ್ದೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮನ್ತಂ ಆನನ್ದಂ ಏತದವೋಚ ಇಧ ಮೇ। ಭೋ ಆನನ್ದ। ಪಟಿಪಾಟಿಂ ಅಲಭನ್ತಸ್ಸ ಏತದಹೋಸಿ ಅತೀತಾನಿ ಖೋ ಮೇ ದ್ವೇ ಮಾಸಾನಿ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಅನುಬನ್ಧನ್ತಸ್ಸ। ಯದಾ ಪಟಿಪಾಟಿಂ ಲಭಿಸ್ಸಾಮಿ ತದಾ ಭತ್ತಂ ಕರಿಸ್ಸಾಮೀತಿ। ನ ಚ ಮೇ ಪಟಿಪಾಟಿ ಲಬ್ಭತಿ। ಅಹಞ್ಚಮ್ಹಿ ಏಕತ್ತಕೋ। ಬಹು ಚ ಮೇ ಘರಾವಾಸತ್ಥೋ ಹಾಯತಿ। ಯಂನೂನಾಹಂ ಭತ್ತಗ್ಗಂ ಓಲೋಕೇಯ್ಯಂ। ಯಂ ಭತ್ತಗ್ಗೇ ನಾಸ್ಸ। ತಂ ಪಟಿಯಾದೇಯ್ಯನ್ತಿ। ಸೋ ಖೋ ಅಹಂ। ಭೋ ಆನನ್ದ। ಭತ್ತಗ್ಗಂ ಓಲೋಕೇನ್ತೋ ದ್ವೇ ನಾದ್ದಸಂ ಯಾಗುಞ್ಚ ಮಧುಗೋಳಕಞ್ಚ। ಸಚಾಹಂ। ಭೋ ಆನನ್ದ। ಪಟಿಯಾದೇಯ್ಯಂ ಯಾಗುಞ್ಚ ಮಧುಗೋಳಕಞ್ಚ। ಪಟಿಗ್ಗಣ್ಹೇಯ್ಯ ಮೇ ಭವಂ ಗೋತಮೋತಿ॥ ತೇನ ಹಿ। ಬ್ರಾಹ್ಮಣ। ಭಗವನ್ತಂ ಪಟಿಪುಚ್ಛಿಸ್ಸಾಮೀತಿ। ಅಥ ಖೋ ಆಯಸ್ಮಾ ಆನನ್ದೋ ಭಗವತೋ ಏತಮತ್ಥಂ ಆರೋಚೇಸಿ। ತೇನ ಹಾನನ್ದ। ಪಟಿಯಾದೇತೂತಿ। ತೇನ ಹಿ। ಬ್ರಾಹ್ಮಣ। ಪಟಿಯಾದೇಹೀತಿ। ಅಥ ಖೋ ಸೋ ಬ್ರಾಹ್ಮಣೋ ತಸ್ಸಾ ರತ್ತಿಯಾ ಅಚ್ಚಯೇನ ಪಹೂತಂ ಯಾಗುಞ್ಚ ಮಧುಗೋಳಕಞ್ಚ ಪಟಿಯಾದಾಪೇತ್ವಾ ಭಗವತೋ ಉಪನಾಮೇಸಿ ಪಟಿಗ್ಗಣ್ಹಾತು ಮೇ ಭವಂ ಗೋತಮೋ ಯಾಗುಞ್ಚ ಮಧುಗೋಳಕಞ್ಚಾತಿ। ತೇನ ಹಿ। ಬ್ರಾಹ್ಮಣ। ಭಿಕ್ಖೂನಂ ದೇಹೀತಿ। ಭಿಕ್ಖೂ ಕುಕ್ಕುಚ್ಚಾಯನ್ತಾ ನ ಪಟಿಗ್ಗಣ್ಹನ್ತಿ। ಪಟಿಗ್ಗಣ್ಹಥ। ಭಿಕ್ಖವೇ। ಪರಿಭುಞ್ಜಥಾತಿ। ಅಥ ಖೋ ಸೋ ಬ್ರಾಹ್ಮಣೋ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಪಹೂತಾಯ ಯಾಗುಯಾ ಚ ಮಧುಗೋಳಕೇನ ಚ ಸಹತ್ಥಾ ಸನ್ತಪ್ಪೇತ್ವಾ ಸಮ್ಪವಾರೇತ್ವಾ ಭಗವನ್ತಂ ಧೋತಹತ್ಥಂ ಓನೀತಪತ್ತಪಾಣಿಂ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಂ ಖೋ ತಂ ಬ್ರಾಹ್ಮಣಂ ಭಗವಾ ಏತದವೋಚ>
    text <ದಸಯಿಮೇ। ಬ್ರಾಹ್ಮಣ। ಆನಿಸಂಸಾ ಯಾಗುಯಾ। ಕತಮೇ ದಸ॥ ಯಾಗುಂ ದೇನ್ತೋ ಆಯುಂ ದೇತಿ। ವಣ್ಣಂ ದೇತಿ। ಸುಖಂ ದೇತಿ। ಬಲಂ ದೇತಿ। ಪಟಿಭಾನಂ ದೇತಿ। ಯಾಗು ಪೀತಾ ಖುದ್ದಂ ಪಟಿಹನತಿ। ಪಿಪಾಸಂ ವಿನೇತಿ। ವಾತಂ ಅನುಲೋಮೇತಿ। ವತ್ಥಿಂ ಸೋಧೇತಿ। ಆಮಾವಸೇಸಂ ಪಾಚೇತಿ ಇಮೇ ಖೋ। ಬ್ರಾಹ್ಮಣ। ದಸಾನಿಸಂಸಾ ಯಾಗುಯಾತಿ।>
    block
      text <ಯೋ ಸಞ್ಞತಾನಂ ಪರದತ್ತಭೋಜಿನಂ।>
      text <ಕಾಲೇನ ಸಕ್ಕಚ್ಚ ದದಾತಿ ಯಾಗುಂ।>
      text <ದಸಸ್ಸ ಠಾನಾನಿ ಅನುಪ್ಪವೇಚ್ಛತಿ।>
      text <ಆಯುಞ್ಚ ವಣ್ಣಞ್ಚ ಸುಖಂ ಬಲಞ್ಚ॥>
      text <ಪಟಿಭಾನಮಸ್ಸ ಉಪಜಾಯತೇ ತತೋ।>
      text <ಖುದ್ದಂ ಪಿಪಾಸಞ್ಚ ಬ್ಯಪನೇತಿ ವಾತಂ।>
      text <ಸೋಧೇತಿ ವತ್ಥಿಂ ಪರಿಣಾಮೇತಿ ಭುತ್ತಂ।>
      text <ಭೇಸಜ್ಜಮೇತಂ ಸುಗತೇನ ವಣ್ಣಿತಂ॥>
      text <ತಸ್ಮಾ ಹಿ ಯಾಗುಂ ಅಲಮೇವ ದಾತುಂ।>
      text <ನಿಚ್ಚಂ ಮನುಸ್ಸೇನ ಸುಖತ್ಥಿಕೇನ।>
      text <ದಿಬ್ಬಾನಿ ವಾ ಪತ್ಥಯತಾ ಸುಖಾನಿ।>
      text <ಮನುಸ್ಸಸೋಭಗ್ಯತಮಿಚ್ಛತಾ ವಾತಿ॥>
      text <ಯಸ್ಮಿಂ ಪದೇಸೇ ಕಪ್ಪೇತಿ। ವಾಸಂ ಪಣ್ಡಿತಜಾತಿಯೋ।>
      text <ಸೀಲವನ್ತೇತ್ಥ ಭೋಜೇತ್ವಾ। ಸಞ್ಞತೇ ಬ್ರಹ್ಮಚಾರಯೋ॥>
      text <ಯಾ ತತ್ಥ ದೇವತಾ ಆಸುಂ। ತಾಸಂ ದಕ್ಖಿಣಮಾದಿಸೇ।>
      text <ತಾ ಪೂಜಿತಾ ಪೂಜಯನ್ತಿ। ಮಾನಿತಾ ಮಾನಯನ್ತಿ ನಂ॥>
      text <ತತೋ ನಂ ಅನುಕಮ್ಪನ್ತಿ। ಮಾತಾ ಪುತ್ತಂವ ಓರಸಂ।>
      text <ದೇವತಾನುಕಮ್ಪಿತೋ ಪೋಸೋ। ಸದಾ ಭದ್ರಾನಿ ಪಸ್ಸತೀತಿ॥>
      text <ಯೇ ತರನ್ತಿ ಅಣ್ಣವಂ ಸರಂ।>
      text <ಸೇತುಂ ಕತ್ವಾನ ವಿಸಜ್ಜ ಪಲ್ಲಲಾನಿ।>
      text <ಕುಲ್ಲಞ್ಹಿ ಜನೋ ಬನ್ಧತಿ।>
      text <ತಿಣ್ಣಾ ಮೇಧಾವಿನೋ ಜನಾತಿ॥>
      text <ಚತುನ್ನಂ ಅರಿಯಸಚ್ಚಾನಂ। ಯಥಾಭೂತಂ ಅದಸ್ಸನಾ।>
      text <ಸಂಸಿತಂ ದೀಘಮದ್ಧಾನಂ। ತಾಸು ತಾಸ್ವೇವ ಜಾತಿಸು॥>
      text <ತಾನಿ ಏತಾನಿ ದಿಟ್ಠಾನಿ। ಭವನೇತ್ತಿ ಸಮೂಹತಾ।>
      text <ಉಚ್ಛಿನ್ನಂ ಮೂಲಂ ದುಕ್ಖಸ್ಸ। ನತ್ಥಿದಾನಿ ಪುನಬ್ಭವೋತಿ॥>
      text <ಅಗ್ಗಿಹುತ್ತಮುಖಾ ಯಞ್ಞಾ। ಸಾವಿತ್ತೀ ಛನ್ದಸೋ ಮುಖಂ।>
      text <ರಾಜಾ ಮುಖಂ ಮನುಸ್ಸಾನಂ। ನದೀನಂ ಸಾಗರೋ ಮುಖಂ॥>
      text <ನಕ್ಖತ್ತಾನಂ ಮುಖಂ ಚನ್ದೋ। ಆದಿಚ್ಚೋ ತಪತಂ ಮುಖಂ।>
      text <ಪುಞ್ಞಂ ಆಕಙ್ಖಮಾನಾನಂ ಸಙ್ಘೋ। ವೇ ಯಜತಂ ಮುಖನ್ತಿ॥>
      text <ಸಾರದಿಕೇ ವಿಕಾಲೇಪಿ। ವಸಂ ಮೂಲೇ ಪಿಟ್ಠೇಹಿ ಚ।>
      text <ಕಸಾವೇಹಿ ಪಣ್ಣಂ ಫಲಂ। ಜತು ಲೋಣಂ ಛಕಣಞ್ಚ॥>
      text <ಚುಣ್ಣಂ ಚಾಲಿನಿ ಮಂಸಞ್ಚ। ಅಞ್ಜನಂ ಉಪಪಿಸನೀ।>
      text <ಅಞ್ಜನೀ ಉಚ್ಚಾಪಾರುತಾ। ಸಲಾಕಾ ಸಲಾಕಠಾನಿಂ॥>
      text <ಥವಿಕಂಸಬದ್ಧಕಂ ಸುತ್ತಂ। ಮುದ್ಧನಿತೇಲನತ್ಥು ಚ।>
      text <ನತ್ಥುಕರಣೀ ಧೂಮಞ್ಚ। ನೇತ್ತಞ್ಚಾಪಿಧನತ್ಥವಿ॥>
      text <ತೇಲಪಾಕೇಸು ಮಜ್ಜಞ್ಚ। ಅತಿಕ್ಖಿತ್ತಂ ಅಬ್ಭಞ್ಜನಂ।>
      text <ತುಮ್ಬಂ ಸೇದಂ ಸಮ್ಭಾರಞ್ಚ। ಮಹಾ ಭಙ್ಗೋದಕಂ ತಥಾ॥>
      text <ದಕಕೋಟ್ಠಂ ಲೋಹಿತಞ್ಚ। ವಿಸಾಣಂ ಪಾದಬ್ಭಞ್ಜನಂ।>
      text <ಪಜ್ಜಂ ಸತ್ಥಂ ಕಸಾವಞ್ಚ। ತಿಲಕಕ್ಕಂ ಕಬಳಿಕಂ॥>
      text <ಚೋಳಂ ಸಾಸಪಕುಟ್ಟಞ್ಚ। ಧೂಮ ಸಕ್ಖರಿಕಾಯ ಚ।>
      text <ವಣತೇಲಂ ವಿಕಾಸಿಕಂ। ವಿಕಟಞ್ಚ ಪಟಿಗ್ಗಹಂ॥>
      text <ಗೂಥಂ ಕರೋನ್ತೋ ಲೋಳಿಞ್ಚ। ಖಾರಂ ಮುತ್ತಹರೀತಕಂ।>
      text <ಗನ್ಧಾ ವಿರೇಚನಞ್ಚೇವ। ಅಚ್ಛಾಕಟಂ ಕಟಾಕಟಂ॥>
      text <ಪಟಿಚ್ಛಾದನಿ ಪಬ್ಭಾರಾ। ಆರಾಮ ಸತ್ತಾಹೇನ ಚ।>
      text <ಗುಳಂ ಮುಗ್ಗಂ ಸೋವೀರಞ್ಚ। ಸಾಮಂಪಾಕಾ ಪುನಾಪಚೇ॥>
      text <ಪುನಾನುಞ್ಞಾಸಿ ದುಬ್ಭಿಕ್ಖೇ। ಫಲಞ್ಚ ತಿಲಖಾದನೀ।>
      text <ಪುರೇಭತ್ತಂ ಕಾಯಡಾಹೋ। ನಿಬ್ಬತ್ತಞ್ಚ ಭಗನ್ದಲಂ॥>
      text <ವತ್ಥಿಕಮ್ಮಞ್ಚ ಸುಪ್ಪಿಞ್ಚ। ಮನುಸ್ಸಮಂಸಮೇವ ಚ।>
      text <ಹತ್ಥಿಅಸ್ಸಾ ಸುನಖೋ ಚ। ಅಹಿ ಸೀಹಞ್ಚ ದೀಪಿಕಂ॥>
      text <ಅಚ್ಛತರಚ್ಛಮಂಸಞ್ಚ। ಪಟಿಪಾಟಿ ಚ ಯಾಗು ಚ।>
      text <ತರುಣಂ ಅಞ್ಞತ್ರ ಗುಳಂ। ಸುನಿಧಾವಸಥಾಗಾರಂ॥>
      text <ಗಙ್ಗಾ ಕೋಟಿಸಚ್ಚಕಥಾ। ಅಮ್ಬಪಾಲೀ ಚ ಲಿಚ್ಛವೀ।>
      text <ಉದ್ದಿಸ್ಸ ಕತಂ ಸುಭಿಕ್ಖಂ। ಪುನದೇವ ಪಟಿಕ್ಖಿಪಿ॥>
      text <ಮೇಘೋ ಯಸೋ ಮೇಣ್ಡಕೋ। ಚ ಗೋರಸಂ ಪಾಥೇಯ್ಯಕೇನ ಚ।>
      text <ಕೇಣಿ ಅಮ್ಬೋ ಜಮ್ಬು ಚೋಚ। ಮೋಚಮಧುಮುದ್ದಿಕಸಾಲುಕಂ॥>
      text <ಫಾರುಸಕಾ ಡಾಕಪಿಟ್ಠಂ। ಆತುಮಾಯಂ ನಹಾಪಿತೋ।>
      text <ಸಾವತ್ಥಿಯಂ ಫಲಂ ಬೀಜಂ। ಕಿಸ್ಮಿಂ ಠಾನೇ ಚ ಕಾಲಿಕೇತಿ॥>
    text <ಅಥ ಖೋ ಭಗವಾ ತಂ ಬ್ರಾಹ್ಮಣಂ ಇಮಾಹಿ ಗಾಥಾಹಿ ಅನುಮೋದಿತ್ವಾ ಉಟ್ಠಾಯಾಸನಾ ಪಕ್ಕಾಮಿ। ಅಥ ಖೋ ಭಗವಾ ಏತಸ್ಮಿಂ ನಿದಾನೇ ಏತಸ್ಮಿಂ ಪಕರಣೇ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ಅನುಜಾನಾಮಿ। ಭಿಕ್ಖವೇ। ಯಾಗುಞ್ಚ ಮಧುಗೋಳಕಞ್ಚಾತಿ।>
    stand <ಯಾಗುಮಧುಗೋಳಕಾನುಜಾನನಾ ನಿಟ್ಠಿತಾ।>
  text <೧೭೧॥ ತರುಣಪಸನ್ನಮಹಾಮತ್ತವತ್ಥು>
    text <೨೮೩>, <ಅಸ್ಸೋಸುಂ ಖೋ ಮನುಸ್ಸಾ ಭಗವತಾ ಕಿರ ಯಾಗು ಅನುಞ್ಞಾತಾ ಮಧುಗೋಳಕಞ್ಚಾತಿ। ತೇ ಕಾಲಸ್ಸೇವ। ಭೋಜ್ಜಯಾಗುಂ ಪಟಿಯಾದೇನ್ತಿ ಮಧುಗೋಳಕಞ್ಚ। ಭಿಕ್ಖೂ ಕಾಲಸ್ಸೇವ ಭೋಜ್ಜಯಾಗುಯಾ ಧಾತಾ ಮಧುಗೋಳಕೇನ ಚ ಭತ್ತಗ್ಗೇ ನ ಚಿತ್ತರೂಪಂ ಪರಿಭುಞ್ಜನ್ತಿ। ತೇನ ಖೋ ಪನ ಸಮಯೇನ ಅಞ್ಞತರೇನ ತರುಣಪಸನ್ನೇನ ಮಹಾಮತ್ತೇನ ಸ್ವಾತನಾಯ ಬುದ್ಧಪ್ಪಮುಖೋ ಭಿಕ್ಖುಸಙ್ಘೋ ನಿಮನ್ತಿತೋ ಹೋತಿ। ಅಥ ಖೋ ತಸ್ಸ ತರುಣಪಸನ್ನಸ್ಸ ಮಹಾಮತ್ತಸ್ಸ ಏತದಹೋಸಿ ಯಂನೂನಾಹಂ ಅಡ್ಢತೇಲಸನ್ನಂ ಭಿಕ್ಖುಸತಾನಂ ಅಡ್ಢತೇಲಸಾನಿ ಮಂಸಪಾತಿಸತಾನಿ ಪಟಿಯಾದೇಯ್ಯಂ। ಏಕಮೇಕಸ್ಸ ಭಿಕ್ಖುನೋ ಏಕಮೇಕಂ ಮಂಸಪಾತಿಂ ಉಪನಾಮೇಯ್ಯನ್ತಿ। ಅಥ ಖೋ ಸೋ ತರುಣಪಸನ್ನೋ ಮಹಾಮತ್ತೋ ತಸ್ಸಾ ರತ್ತಿಯಾ ಅಚ್ಚಯೇನ ಪಣೀತಂ ಖಾದನೀಯಂ ಭೋಜನೀಯಂ ಪಟಿಯಾದಾಪೇತ್ವಾ ಅಡ್ಢತೇಲಸಾನಿ ಚ ಮಂಸಪಾತಿಸತಾನಿ। ಭಗವತೋ ಕಾಲಂ ಆರೋಚಾಪೇಸಿ ಕಾಲೋ। ಭನ್ತೇ। ನಿಟ್ಠಿತಂ ಭತ್ತನ್ತಿ। ಅಥ ಖೋ ಭಗವಾ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ಯೇನ ತಸ್ಸ ತರುಣಪಸನ್ನಸ್ಸ ಮಹಾಮತ್ತಸ್ಸ ನಿವೇಸನಂ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಞ್ಞತ್ತೇ ಆಸನೇ ನಿಸೀದಿ। ಸದ್ಧಿಂ ಭಿಕ್ಖುಸಙ್ಘೇನ। ಅಥ ಖೋ ಸೋ ತರುಣಪಸನ್ನೋ ಮಹಾಮತ್ತೋ ಭತ್ತಗ್ಗೇ ಭಿಕ್ಖೂ ಪರಿವಿಸತಿ। ಭಿಕ್ಖೂ ಏವಮಾಹಂಸು ಥೋಕಂ। ಆವುಸೋ। ದೇಹಿ। ಥೋಕಂ। ಆವುಸೋ। ದೇಹೀತಿ। ಮಾ ಖೋ ತುಮ್ಹೇ। ಭನ್ತೇ। ಅಯಂ ತರುಣಪಸನ್ನೋ ಮಹಾಮತ್ತೋತಿ ಥೋಕಂ ಥೋಕಂ ಪಟಿಗ್ಗಣ್ಹಥ। ಬಹುಂ ಮೇ ಖಾದನೀಯಂ ಭೋಜನೀಯಂ ಪಟಿಯತ್ತಂ। ಅಡ್ಢತೇಲಸಾನಿ ಚ ಮಂಸಪಾತಿಸತಾನಿ। ಏಕಮೇಕಸ್ಸ ಭಿಕ್ಖುನೋ ಏಕಮೇಕಂ ಮಂಸಪಾತಿಂ ಉಪನಾಮೇಸ್ಸಾಮೀತಿ। ಪಟಿಗ್ಗಣ್ಹಥ। ಭನ್ತೇ। ಯಾವದತ್ಥನ್ತಿ। ನ ಖೋ ಮಯಂ। ಆವುಸೋ। ಏತಂಕಾರಣಾ ಥೋಕಂ ಥೋಕಂ ಪಟಿಗ್ಗಣ್ಹಾಮ। ಅಪಿ ಚ ಮಯಂ ಕಾಲಸ್ಸೇವ ಭೋಜ್ಜಯಾಗುಯಾ ಧಾತಾ ಮಧುಗೋಳಕೇನ ಚ। ತೇನ ಮಯಂ ಥೋಕಂ ಥೋಕಂ ಪಟಿಗ್ಗಣ್ಹಾಮಾತಿ। ಅಥ ಖೋ ಸೋ ತರುಣಪಸನ್ನೋ ಮಹಾಮತ್ತೋ ಉಜ್ಝಾಯತಿ ಖಿಯ್ಯತಿ ವಿಪಾಚೇತಿ ಕಥಞ್ಹಿ ನಾಮ ಭದನ್ತಾ ಮಯಾ ನಿಮನ್ತಿತಾ ಅಞ್ಞಸ್ಸ ಭೋಜ್ಜಯಾಗುಂ ಪರಿಭುಞ್ಜಿಸ್ಸನ್ತಿ। ನ ಚಾಹಂ ಪಟಿಬಲೋ ಯಾವದತ್ಥಂ ದಾತುನ್ತಿ ಕುಪಿತೋ ಅನತ್ತಮನೋ ಆಸಾದನಾಪೇಕ್ಖೋ ಭಿಕ್ಖೂನಂ ಪತ್ತೇ ಪೂರೇನ್ತೋ ಅಗಮಾಸಿ ಭುಞ್ಜಥ ವಾ ಹರಥ ವಾತಿ। ಅಥ ಖೋ ಸೋ ತರುಣಪಸನ್ನೋ ಮಹಾಮತ್ತೋ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಪಣೀತೇನ ಖಾದನೀಯೇನ ಭೋಜನೀಯೇನ ಸಹತ್ಥಾ ಸನ್ತಪ್ಪೇತ್ವಾ ಸಮ್ಪವಾರೇತ್ವಾ ಭಗವನ್ತಂ ಭುತ್ತಾವಿಂ ಓನೀತಪತ್ತಪಾಣಿಂ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಂ ಖೋ ತಂ ತರುಣಪಸನ್ನಂ ಮಹಾಮತ್ತಂ ಭಗವಾ ಧಮ್ಮಿಯಾ ಕಥಾಯ ಸನ್ದಸ್ಸೇತ್ವಾ ಸಮಾದಪೇತ್ವಾ ಸಮುತ್ತೇಜೇತ್ವಾ ಸಮ್ಪಹಂಸೇತ್ವಾ ಉಟ್ಠಾಯಾಸನಾ ಪಕ್ಕಾಮಿ।>
    text <ಅಥ ಖೋ ತಸ್ಸ ತರುಣಪಸನ್ನಸ್ಸ ಮಹಾಮತ್ತಸ್ಸ ಅಚಿರಪಕ್ಕನ್ತಸ್ಸ ಭಗವತೋ ಅಹುದೇವ ಕುಕ್ಕುಚ್ಚಂ। ಅಹು ವಿಪ್ಪಟಿಸಾರೋ ಅಲಾಭಾ ವತ ಮೇ। ನ ವತ ಮೇ ಲಾಭಾ। ದುಲ್ಲದ್ಧಂ ವತ ಮೇ। ನ ವತ ಮೇ ಸುಲದ್ಧಂ। ಯೋಹಂ ಕುಪಿತೋ ಅನತ್ತಮನೋ ಆಸಾದನಾಪೇಕ್ಖೋ ಭಿಕ್ಖೂನಂ ಪತ್ತೇ ಪೂರೇನ್ತೋ ಅಗಮಾಸಿಂ ಭುಞ್ಜಥ ವಾ ಹರಥ ವಾತಿ। ಕಿಂ ನು ಖೋ ಮಯಾ ಬಹುಂ ಪಸುತಂ ಪುಞ್ಞಂ ವಾ ಅಪುಞ್ಞಂ ವಾತಿ॥ ಅಥ ಖೋ ಸೋ ತರುಣಪಸನ್ನೋ ಮಹಾಮತ್ತೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಸೋ ತರುಣಪಸನ್ನೋ ಮಹಾಮತ್ತೋ ಭಗವನ್ತಂ ಏತದವೋಚ ಇಧ ಮಯ್ಹಂ। ಭನ್ತೇ। ಅಚಿರಪಕ್ಕನ್ತಸ್ಸ ಭಗವತೋ ಅಹುದೇವ ಕುಕ್ಕುಚ್ಚಂ। ಅಹು ವಿಪ್ಪಟಿಸಾರೋ ಅಲಾಭಾ ವತ ಮೇ। ನ ವತ ಮೇ ಲಾಭಾ। ದುಲ್ಲದ್ಧಂ ವತ ಮೇ। ನ ವತ ಮೇ ಸುಲದ್ಧಂ। ಯೋಹಂ ಕುಪಿತೋ ಅನತ್ತಮನೋ ಆಸಾದನಾಪೇಕ್ಖೋ ಭಿಕ್ಖೂನಂ ಪತ್ತೇ ಪೂರೇನ್ತೋ ಅಗಮಾಸಿಂ ಭುಞ್ಜಥ ವಾ ಹರಥ ವಾತಿ। ಕಿಂ ನು ಖೋ ಮಯಾ ಬಹುಂ ಪಸುತಂ। ಪುಞ್ಞಂ ವಾ ಅಪುಞ್ಞಂ ವಾತಿ। ಕಿಂ ನು ಖೋ ಮಯಾ। ಭನ್ತೇ। ಬಹುಂ ಪಸುತಂ। ಪುಞ್ಞಂ ವಾ ಅಪುಞ್ಞಂ ವಾತಿ॥ ಯದಗ್ಗೇನ ತಯಾ। ಆವುಸೋ। ಸ್ವಾತನಾಯ ಬುದ್ಧಪ್ಪಮುಖೋ ಭಿಕ್ಖುಸಙ್ಘೋ ನಿಮನ್ತಿತೋ ತದಗ್ಗೇನ ತೇ ಬಹುಂ ಪುಞ್ಞಂ ಪಸುತಂ। ಯದಗ್ಗೇನ ತೇ ಏಕಮೇಕೇನ ಭಿಕ್ಖುನಾ ಏಕಮೇಕಂ ಸಿತ್ಥಂ ಪಟಿಗ್ಗಹಿತಂ ತದಗ್ಗೇನ ತೇ ಬಹುಂ ಪುಞ್ಞಂ ಪಸುತಂ। ಸಗ್ಗಾ ತೇ ಆರದ್ಧಾತಿ। ಅಥ ಖೋ ಸೋ ತರುಣಪಸನ್ನೋ ಮಹಾಮತ್ತೋ ಲಾಭಾ ಕಿರ ಮೇ। ಸುಲದ್ಧಂ ಕಿರ ಮೇ। ಬಹುಂ ಕಿರ ಮಯಾ ಪುಞ್ಞಂ ಪಸುತಂ। ಸಗ್ಗಾ ಕಿರ ಮೇ ಆರದ್ಧಾತಿ ಹಟ್ಠೋ ಉದಗ್ಗೋ ಉಟ್ಠಾಯಾಸನಾ ಭಗವನ್ತಂ ಅಭಿವಾದೇತ್ವಾ ಪದಕ್ಖಿಣಂ ಕತ್ವಾ ಪಕ್ಕಾಮಿ। ಅಥ ಖೋ ಭಗವಾ ಏತಸ್ಮಿಂ ನಿದಾನೇ ಏತಸ್ಮಿಂ ಪಕರಣೇ ಭಿಕ್ಖುಸಙ್ಘಂ ಸನ್ನಿಪಾತಾಪೇತ್ವಾ ಭಿಕ್ಖೂ ಪಟಿಪುಚ್ಛಿ ಸಚ್ಚಂ ಕಿರ। ಭಿಕ್ಖವೇ। ಭಿಕ್ಖೂ ಅಞ್ಞತ್ರ ನಿಮನ್ತಿತಾ ಅಞ್ಞಸ್ಸ ಭೋಜ್ಜಯಾಗುಂ ಪರಿಭುಞ್ಜನ್ತೀತಿ॥ ಸಚ್ಚಂ। ಭಗವಾತಿ। ವಿಗರಹಿ ಬುದ್ಧೋ ಭಗವಾ…ಪೇ॰… ಕಥಞ್ಹಿ ನಾಮ ತೇ। ಭಿಕ್ಖವೇ। ಮೋಘಪುರಿಸಾ ಅಞ್ಞತ್ರ ನಿಮನ್ತಿತಾ ಅಞ್ಞಸ್ಸ ಭೋಜ್ಜಯಾಗುಂ ಪರಿಭುಞ್ಜಿಸ್ಸನ್ತಿ। ನೇತಂ। ಭಿಕ್ಖವೇ। ಅಪ್ಪಸನ್ನಾನಂ ವಾ ಪಸಾದಾಯ…ಪೇ॰… ವಿಗರಹಿತ್ವಾ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ನ। ಭಿಕ್ಖವೇ। ಅಞ್ಞತ್ರ ನಿಮನ್ತಿತೇನ ಅಞ್ಞಸ್ಸ ಭೋಜ್ಜಯಾಗು ಪರಿಭುಞ್ಜಿತಬ್ಬಾ। ಯೋ ಪರಿಭುಞ್ಜೇಯ್ಯ। ಯಥಾಧಮ್ಮೋ ಕಾರೇತಬ್ಬೋತಿ।>
    stand <ತರುಣಪಸನ್ನಮಹಾಮತ್ತವತ್ಥು ನಿಟ್ಠಿತಂ।>
  text <೧೭೨॥ ಬೇಲಟ್ಠಕಚ್ಚಾನವತ್ಥು>
    text <೨೮೪>, <ಅಥ ಖೋ ಭಗವಾ ಅನ್ಧಕವಿನ್ದೇ ಯಥಾಭಿರನ್ತಂ ವಿಹರಿತ್ವಾ ಯೇನ ರಾಜಗಹಂ ತೇನ ಚಾರಿಕಂ ಪಕ್ಕಾಮಿ। ಮಹತಾ ಭಿಕ್ಖುಸಙ್ಘೇನ ಸದ್ಧಿಂ। ಅಡ್ಢತೇಲಸೇಹಿ ಭಿಕ್ಖುಸತೇಹಿ। ತೇನ ಖೋ ಪನ ಸಮಯೇನ ಬೇಲಟ್ಠೋ ಕಚ್ಚಾನೋ ರಾಜಗಹಾ ಅನ್ಧಕವಿನ್ದಂ ಅದ್ಧಾನಮಗ್ಗಪ್ಪಟಿಪನ್ನೋ ಹೋತಿ। ಪಞ್ಚಮತ್ತೇಹಿ ಸಕಟಸತೇಹಿ। ಸಬ್ಬೇಹೇವ ಗುಳಕುಮ್ಭಪೂರೇಹಿ। ಅದ್ದಸಾ ಖೋ ಭಗವಾ ಬೇಲಟ್ಠಂ ಕಚ್ಚಾನಂ ದೂರತೋವ ಆಗಚ್ಛನ್ತಂ। ದಿಸ್ವಾನ ಮಗ್ಗಾ ಓಕ್ಕಮ್ಮ ಅಞ್ಞತರಸ್ಮಿಂ ರುಕ್ಖಮೂಲೇ ನಿಸೀದಿ। ಅಥ ಖೋ ಬೇಲಟ್ಠೋ ಕಚ್ಚಾನೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ಅಟ್ಠಾಸಿ। ಏಕಮನ್ತಂ ಠಿತೋ ಖೋ ಬೇಲಟ್ಠೋ ಕಚ್ಚಾನೋ ಭಗವನ್ತಂ ಏತದವೋಚ ಇಚ್ಛಾಮಹಂ। ಭನ್ತೇ। ಏಕಮೇಕಸ್ಸ ಭಿಕ್ಖುನೋ ಏಕಮೇಕಂ ಗುಳಕುಮ್ಭಂ ದಾತುನ್ತಿ। ತೇನ ಹಿ ತ್ವಂ। ಕಚ್ಚಾನ। ಏಕಂಯೇವ ಗುಳಕುಮ್ಭಂ ಆಹರಾತಿ। ಏವಂ। ಭನ್ತೇತಿ ಖೋ ಬೇಲಟ್ಠೋ ಕಚ್ಚಾನೋ ಭಗವತೋ ಪಟಿಸ್ಸುಣಿತ್ವಾ ಏಕಂಯೇವ ಗುಳಕುಮ್ಭಂ ಆದಾಯ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಏತದವೋಚ ಆಭತೋ। ಭನ್ತೇ। ಗುಳಕುಮ್ಭೋ। ಕಥಾಹಂ। ಭನ್ತೇ। ಪಟಿಪಜ್ಜಾಮೀತಿ॥ ತೇನ ಹಿ ತ್ವಂ। ಕಚ್ಚಾನ। ಭಿಕ್ಖೂನಂ ಗುಳಂ ದೇಹೀತಿ। ಏವಂ। ಭನ್ತೇತಿ ಖೋ ಬೇಲಟ್ಠೋ ಕಚ್ಚಾನೋ ಭಗವತೋ ಪಟಿಸ್ಸುಣಿತ್ವಾ ಭಿಕ್ಖೂನಂ ಗುಳಂ ದತ್ವಾ ಭಗವನ್ತಂ ಏತದವೋಚ ದಿನ್ನೋ। ಭನ್ತೇ। ಭಿಕ್ಖೂನಂ ಗುಳೋ। ಬಹು ಚಾಯಂ ಗುಳೋ ಅವಸಿಟ್ಠೋ। ಕಥಾಹಂ। ಭನ್ತೇ। ಪಟಿಪಜ್ಜಾಮೀತಿ॥ ತೇನ ಹಿ ತ್ವಂ। ಕಚ್ಚಾನ। ಭಿಕ್ಖೂನಂ ಗುಳಂ ಯಾವದತ್ಥಂ ದೇಹೀತಿ। ಏವಂ। ಭನ್ತೇತಿ ಖೋ ಬೇಲಟ್ಠೋ ಕಚ್ಚಾನೋ ಭಗವತೋ ಪಟಿಸ್ಸುಣಿತ್ವಾ ಭಿಕ್ಖೂನಂ ಗುಳಂ ಯಾವದತ್ಥಂ ದತ್ವಾ ಭಗವನ್ತಂ ಏತದವೋಚ ದಿನ್ನೋ। ಭನ್ತೇ। ಭಿಕ್ಖೂನಂ ಗುಳೋ ಯಾವದತ್ಥೋ। ಬಹು ಚಾಯಂ ಗುಳೋ ಅವಸಿಟ್ಠೋ। ಕಥಾಹಂ। ಭನ್ತೇ। ಪಟಿಪಜ್ಜಾಮೀತಿ॥ ತೇನ ಹಿ ತ್ವಂ। ಕಚ್ಚಾನ। ಭಿಕ್ಖೂ ಗುಳೇಹಿ ಸನ್ತಪ್ಪೇಹೀತಿ। ಏವಂ। ಭನ್ತೇತಿ ಖೋ ಬೇಲಟ್ಠೋ ಕಚ್ಚಾನೋ ಭಗವತೋ ಪಟಿಸ್ಸುಣಿತ್ವಾ ಭಿಕ್ಖೂ ಗುಳೇಹಿ ಸನ್ತಪ್ಪೇಸಿ। ಏಕಚ್ಚೇ ಭಿಕ್ಖೂ ಪತ್ತೇಪಿ ಪೂರೇಸುಂ ಪರಿಸ್ಸಾವನಾನಿಪಿ ಥವಿಕಾಯೋಪಿ ಪೂರೇಸುಂ। ಅಥ ಖೋ ಬೇಲಟ್ಠೋ ಕಚ್ಚಾನೋ ಭಿಕ್ಖೂ ಗುಳೇಹಿ ಸನ್ತಪ್ಪೇತ್ವಾ ಭಗವನ್ತಂ ಏತದವೋಚ ಸನ್ತಪ್ಪಿತಾ। ಭನ್ತೇ। ಭಿಕ್ಖೂ ಗುಳೇಹಿ। ಬಹು ಚಾಯಂ ಗುಳೋ ಅವಸಿಟ್ಠೋ। ಕಥಾಹಂ। ಭನ್ತೇ। ಪಟಿಪಜ್ಜಾಮೀತಿ॥ ತೇನ ಹಿ ತ್ವಂ। ಕಚ್ಚಾನ। ವಿಘಾಸಾದಾನಂ ಗುಳಂ ದೇಹೀತಿ। ಏವಂ। ಭನ್ತೇತಿ ಖೋ ಬೇಲಟ್ಠೋ ಕಚ್ಚಾನೋ ಭಗವತೋ ಪಟಿಸ್ಸುಣಿತ್ವಾ ವಿಘಾಸಾದಾನಂ ಗುಳಂ ದತ್ವಾ ಭಗವನ್ತಂ ಏತದವೋಚ ದಿನ್ನೋ। ಭನ್ತೇ। ವಿಘಾಸಾದಾನಂ ಗುಳೋ। ಬಹು ಚಾಯಂ ಗುಳೋ ಅವಸಿಟ್ಠೋ। ಕಥಾಹಂ। ಭನ್ತೇ। ಪಟಿಪಜ್ಜಾಮೀತಿ॥ ತೇನ ಹಿ ತ್ವಂ। ಕಚ್ಚಾನ। ವಿಘಾಸಾದಾನಂ ಗುಳಂ ಯಾವದತ್ಥಂ ದೇಹೀತಿ। ಏವಂ। ಭನ್ತೇತಿ ಖೋ ಬೇಲಟ್ಠೋ ಕಚ್ಚಾನೋ ಭಗವತೋ ಪಟಿಸ್ಸುಣಿತ್ವಾ ವಿಘಾಸಾದಾನಂ ಗುಳಂ ಯಾವದತ್ಥಂ ದತ್ವಾ ಭಗವನ್ತಂ ಏತದವೋಚ ದಿನ್ನೋ। ಭನ್ತೇ। ವಿಘಾಸಾದಾನಂ ಗುಳೋ ಯಾವದತ್ಥೋ। ಬಹು ಚಾಯಂ ಗುಳೋ ಅವಸಿಟ್ಠೋ। ಕಥಾಹಂ। ಭನ್ತೇ। ಪಟಿಪಜ್ಜಾಮೀತಿ॥ ತೇನ ಹಿ ತ್ವಂ। ಕಚ್ಚಾನ। ವಿಘಾಸಾದೇ ಗುಳೇಹಿ ಸನ್ತಪ್ಪೇಹೀತಿ। ಏವಂ। ಭನ್ತೇತಿ ಖೋ ಬೇಲಟ್ಠೋ ಕಚ್ಚಾನೋ ಭಗವತೋ ಪಟಿಸ್ಸುಣಿತ್ವಾ ವಿಘಾಸಾದೇ ಗುಳೇಹಿ ಸನ್ತಪ್ಪೇಸಿ। ಏಕಚ್ಚೇ ವಿಘಾಸಾದಾ ಕೋಲಮ್ಬೇಪಿ ಘಟೇಪಿ ಪೂರೇಸುಂ। ಪಿಟಕಾನಿಪಿ ಉಚ್ಛಙ್ಗೇಪಿ ಪೂರೇಸುಂ। ಅಥ ಖೋ ಬೇಲಟ್ಠೋ ಕಚ್ಚಾನೋ ವಿಘಾಸಾದೇ ಗುಳೇಹಿ ಸನ್ತಪ್ಪೇತ್ವಾ ಭಗವನ್ತಂ ಏತದವೋಚ ಸನ್ತಪ್ಪಿತಾ। ಭನ್ತೇ। ವಿಘಾಸಾದಾ ಗುಳೇಹಿ। ಬಹು ಚಾಯಂ ಗುಳೋ ಅವಸಿಟ್ಠೋ। ಕಥಾಹಂ। ಭನ್ತೇ। ಪಟಿಪಜ್ಜಾಮೀತಿ॥ ನಾಹಂ ತಂ। ಕಚ್ಚಾನ। ಪಸ್ಸಾಮಿ ಸದೇವಕೇ ಲೋಕೇ ಸಮಾರಕೇ ಸಬ್ರಹ್ಮಕೇ ಸಸ್ಸಮಣಬ್ರಾಹ್ಮಣಿಯಾ ಪಜಾಯ ಸದೇವಮನುಸ್ಸಾಯ ಯಸ್ಸ ಸೋ ಗುಳೋ ಪರಿಭುತ್ತೋ ಸಮ್ಮಾ ಪರಿಣಾಮಂ ಗಚ್ಛೇಯ್ಯ। ಅಞ್ಞತ್ರ ತಥಾಗತಸ್ಸ ವಾ ತಥಾಗತಸಾವಕಸ್ಸ ವಾ। ತೇನ ಹಿ ತ್ವಂ। ಕಚ್ಚಾನ। ತಂ ಗುಳಂ ಅಪ್ಪಹರಿತೇ ವಾ ಛಡ್ಡೇಹಿ। ಅಪ್ಪಾಣಕೇ ವಾ ಉದಕೇ ಓಪಿಲಾಪೇಹೀತಿ। ಏವಂ। ಭನ್ತೇತಿ ಖೋ ಬೇಲಟ್ಠೋ ಕಚ್ಚಾನೋ ಭಗವತೋ ಪಟಿಸ್ಸುಣಿತ್ವಾ ತಂ ಗುಳಂ ಅಪ್ಪಾಣಕೇ ಉದಕೇ ಓಪಿಲಾಪೇತಿ। ಅಥ ಖೋ ಸೋ ಗುಳೋ ಉದಕೇ ಪಕ್ಖಿತ್ತೋ ಚಿಚ್ಚಿಟಾಯತಿ ಚಿಟಿಚಿಟಾಯತಿ ಪಧೂಪಾಯತಿ ಸಮ್ಪಧೂಪಾಯತಿ। ಸೇಯ್ಯಥಾಪಿ ನಾಮ ಫಾಲೋ ದಿವಸಂಸನ್ತತ್ತೋ ಉದಕೇ ಪಕ್ಖಿತ್ತೋ ಚಿಚ್ಚಿಟಾಯತಿ ಚಿಟಿಚಿಟಾಯತಿ ಪಧೂಪಾಯತಿ ಸಮ್ಪಧೂಪಾಯತಿ। ಏವಮೇವ ಸೋ ಗುಳೋ ಉದಕೇ ಪಕ್ಖಿತ್ತೋ ಚಿಚ್ಚಿಟಾಯತಿ ಚಿಟಿಚಿಟಾಯತಿ ಪಧೂಪಾಯತಿ ಸಮ್ಪಧೂಪಾಯತಿ।>
    text <ಅಥ ಖೋ ಬೇಲಟ್ಠೋ ಕಚ್ಚಾನೋ ಸಂವಿಗ್ಗೋ ಲೋಮಹಟ್ಠಜಾತೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಸ್ಸ ಖೋ ಬೇಲಟ್ಠಸ್ಸ ಕಚ್ಚಾನಸ್ಸ ಭಗವಾ ಅನುಪುಬ್ಬಿಂ ಕಥಂ ಕಥೇಸಿ। ಸೇಯ್ಯಥಿದಂ ದಾನಕಥಂ ಸೀಲಕಥಂ ಸಗ್ಗಕಥಂ। ಕಾಮಾನಂ ಆದೀನವಂ ಓಕಾರಂ ಸಂಕಿಲೇಸಂ। ನೇಕ್ಖಮ್ಮೇ ಆನಿಸಂಸಂ ಪಕಾಸೇಸಿ। ಯದಾ ಭಗವಾ ಅಞ್ಞಾಸಿ ಬೇಲಟ್ಠಂ ಕಚ್ಚಾನಂ ಕಲ್ಲಚಿತ್ತಂ। ಮುದುಚಿತ್ತಂ। ವಿನೀವರಣಚಿತ್ತಂ। ಉದಗ್ಗಚಿತ್ತಂ। ಪಸನ್ನಚಿತ್ತಂ। ಅಥ ಯಾ ಬುದ್ಧಾನಂ ಸಾಮುಕ್ಕಂಸಿಕಾ ಧಮ್ಮದೇಸನಾ। ತಂ ಪಕಾಸೇಸಿ…ಪೇ॰… ಏವಮೇವ ಬೇಲಟ್ಠಸ್ಸ ಕಚ್ಚಾನಸ್ಸ ತಸ್ಮಿಂಯೇವ ಆಸನೇ ವಿರಜಂ ವೀತಮಲಂ ಧಮ್ಮಚಕ್ಖುಂ ಉದಪಾದಿ ಯಂ ಕಿಞ್ಚಿ ಸಮುದಯಧಮ್ಮಂ ಸಬ್ಬಂ ತಂ ನಿರೋಧಧಮ್ಮನ್ತಿ। ಅಥ ಖೋ ಬೇಲಟ್ಠೋ ಕಚ್ಚಾನೋ ದಿಟ್ಠಧಮ್ಮೋ ಪತ್ತಧಮ್ಮೋ ವಿದಿತಧಮ್ಮೋ ಪರಿಯೋಗಾಳ್ಹಧಮ್ಮೋ ತಿಣ್ಣವಿಚಿಕಿಚ್ಛೋ ವಿಗತಕಥಂಕಥೋ ವೇಸಾರಜ್ಜಪ್ಪತ್ತೋ ಅಪರಪ್ಪಚ್ಚಯೋ ಸತ್ಥುಸಾಸನೇ ಭಗವನ್ತಂ ಏತದವೋಚ ಅಭಿಕ್ಕನ್ತಂ। ಭನ್ತೇ। ಅಭಿಕ್ಕನ್ತಂ। ಭನ್ತೇ। ಸೇಯ್ಯಥಾಪಿ। ಭನ್ತೇ। ನಿಕ್ಕುಜ್ಜಿತಂ ವಾ ಉಕ್ಕುಜ್ಜೇಯ್ಯ…ಪೇ॰… ಏವಮೇವಂ ಖೋ ಭಗವತಾ ಅನೇಕಪರಿಯಾಯೇನ ಧಮ್ಮೋ ಪಕಾಸಿತೋ। ಏಸಾಹಂ। ಭನ್ತೇ। ಭಗವನ್ತಂ ಸರಣಂ ಗಚ್ಛಾಮಿ। ಧಮ್ಮಞ್ಚ। ಭಿಕ್ಖುಸಙ್ಘಞ್ಚ। ಉಪಾಸಕಂ ಮಂ ಭಗವಾ ಧಾರೇತು ಅಜ್ಜತಗ್ಗೇ ಪಾಣುಪೇತಂ ಸರಣಗತನ್ತಿ।>
    text <ಅಥ ಖೋ ಭಗವಾ ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ರಾಜಗಹಂ ತದವಸರಿ। ತತ್ರ ಸುದಂ ಭಗವಾ ರಾಜಗಹೇ ವಿಹರತಿ ವೇಳುವನೇ ಕಲನ್ದಕನಿವಾಪೇ। ತೇನ ಖೋ ಪನ ಸಮಯೇನ ರಾಜಗಹೇ ಗುಳೋ ಉಸ್ಸನ್ನೋ ಹೋತಿ। ಭಿಕ್ಖೂ ಗಿಲಾನಸ್ಸೇವ ಭಗವತಾ ಗುಳೋ ಅನುಞ್ಞಾತೋ। ನೋ ಅಗಿಲಾನಸ್ಸಾತಿ ಕುಕ್ಕುಚ್ಚಾಯನ್ತಾ ಗುಳಂ ನ ಭುಞ್ಜನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಗಿಲಾನಸ್ಸ ಗುಳಂ। ಅಗಿಲಾನಸ್ಸ ಗುಳೋದಕನ್ತಿ।>
    stand <ಬೇಲಟ್ಠಕಚ್ಚಾನವತ್ಥು ನಿಟ್ಠಿತಂ।>
  text <೧೭೩॥ ಪಾಟಲಿಗಾಮವತ್ಥು>
    text <೨೮೫>, <ಅಥ ಖೋ ಭಗವಾ ರಾಜಗಹೇ ಯಥಾಭಿರನ್ತಂ ವಿಹರಿತ್ವಾ ಯೇನ ಪಾಟಲಿಗಾಮೋ ತೇನ ಚಾರಿಕಂ ಪಕ್ಕಾಮಿ। ಮಹತಾ ಭಿಕ್ಖುಸಙ್ಘೇನ ಸದ್ಧಿಂ। ಅಡ್ಢತೇಲಸೇಹಿ ಭಿಕ್ಖುಸತೇಹಿ। ಅಥ ಖೋ ಭಗವಾ ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ಪಾಟಲಿಗಾಮೋ ತದವಸರಿ। ಅಸ್ಸೋಸುಂ ಖೋ ಪಾಟಲಿಗಾಮಿಕಾ ಉಪಾಸಕಾ ಭಗವಾ ಕಿರ ಪಾಟಲಿಗಾಮಂ ಅನುಪ್ಪತ್ತೋತಿ। ಅಥ ಖೋ ಪಾಟಲಿಗಾಮಿಕಾ ಉಪಾಸಕಾ ಯೇನ ಭಗವಾ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿಂಸು। ಏಕಮನ್ತಂ ನಿಸಿನ್ನೇ ಖೋ ಪಾಟಲಿಗಾಮಿಕೇ ಉಪಾಸಕೇ ಭಗವಾ ಧಮ್ಮಿಯಾ ಕಥಾಯ ಸನ್ದಸ್ಸೇಸಿ। ಸಮಾದಪೇಸಿ। ಸಮುತ್ತೇಜೇಸಿ। ಸಮ್ಪಹಂಸೇಸಿ। ಅಥ ಖೋ ಪಾಟಲಿಗಾಮಿಕಾ ಉಪಾಸಕಾ ಭಗವತಾ ಧಮ್ಮಿಯಾ ಕಥಾಯ ಸನ್ದಸ್ಸಿತಾ ಸಮಾದಪಿತಾ ಸಮುತ್ತೇಜಿತಾ ಸಮ್ಪಹಂಸಿತಾ ಭಗವನ್ತಂ ಏತದವೋಚುಂ ಅಧಿವಾಸೇತು ನೋ। ಭನ್ತೇ। ಭಗವಾ ಆವಸಥಾಗಾರಂ ಸದ್ಧಿಂ ಭಿಕ್ಖುಸಙ್ಘೇನಾತಿ। ಅಧಿವಾಸೇಸಿ ಭಗವಾ ತುಣ್ಹೀಭಾವೇನ। ಅಥ ಖೋ ಪಾಟಲಿಗಾಮಿಕಾ ಉಪಾಸಕಾ ಭಗವತೋ ಅಧಿವಾಸನಂ ವಿದಿತ್ವಾ ಉಟ್ಠಾಯಾಸನಾ ಭಗವನ್ತಂ ಅಭಿವಾದೇತ್ವಾ ಪದಕ್ಖಿಣಂ ಕತ್ವಾ ಯೇನ ಆವಸಥಾಗಾರಂ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಸಬ್ಬಸನ್ಥರಿಂ ಆವಸಥಾಗಾರಂ ಸನ್ಥರಿತ್ವಾ। ಆಸನಾನಿ ಪಞ್ಞಪೇತ್ವಾ। ಉದಕಮಣಿಕಂ ಪತಿಟ್ಠಾಪೇತ್ವಾ। ತೇಲಪದೀಪಂ ಆರೋಪೇತ್ವಾ ಯೇನ ಭಗವಾ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ಅಟ್ಠಂಸು। ಏಕಮನ್ತಂ ಠಿತಾ ಖೋ ಪಾಟಲಿಗಾಮಿಕಾ ಉಪಾಸಕಾ ಭಗವನ್ತಂ ಏತದವೋಚುಂ ಸಬ್ಬಸನ್ಥರಿಸನ್ಥತಂ। ಭನ್ತೇ। ಆವಸಥಾಗಾರಂ। ಆಸನಾನಿ ಪಞ್ಞತ್ತಾನಿ। ಉದಕಮಣಿಕೋ ಪತಿಟ್ಠಾಪಿತೋ। ತೇಲಪದೀಪೋ ಆರೋಪಿತೋ। ಯಸ್ಸದಾನಿ। ಭನ್ತೇ। ಭಗವಾ ಕಾಲಂ ಮಞ್ಞತೀತಿ।>
    text <ಅಥ ಖೋ ಭಗವಾ ನಿವಾಸೇತ್ವಾ ಪತ್ತಚೀವರಮಾದಾಯ ಸದ್ಧಿಂ ಭಿಕ್ಖುಸಙ್ಘೇನ ಯೇನ ಆವಸಥಾಗಾರಂ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಾದೇ ಪಕ್ಖಾಲೇತ್ವಾ ಆವಸಥಾಗಾರಂ ಪವಿಸಿತ್ವಾ ಮಜ್ಝಿಮಂ ಥಮ್ಭಂ ನಿಸ್ಸಾಯ ಪುರತ್ಥಾಭಿಮುಖೋ ನಿಸೀದಿ। ಭಿಕ್ಖುಸಙ್ಘೋಪಿ ಖೋ ಪಾದೇ ಪಕ್ಖಾಲೇತ್ವಾ ಆವಸಥಾಗಾರಂ ಪವಿಸಿತ್ವಾ ಪಚ್ಛಿಮಂ ಭಿತ್ತಿಂ ನಿಸ್ಸಾಯ ಪುರತ್ಥಾಭಿಮುಖೋ ನಿಸೀದಿ। ಭಗವನ್ತಂಯೇವ ಪುರಕ್ಖತ್ವಾ। ಪಾಟಲಿಗಾಮಿಕಾಪಿ ಖೋ ಉಪಾಸಕಾ ಪಾದೇ ಪಕ್ಖಾಲೇತ್ವಾ ಆವಸಥಾಗಾರಂ ಪವಿಸಿತ್ವಾ ಪುರತ್ಥಿಮಂ ಭಿತ್ತಿಂ ನಿಸ್ಸಾಯ ಪಚ್ಛಿಮಾಭಿಮುಖಾ ನಿಸೀದಿಂಸು। ಭಗವನ್ತಂಯೇವ ಪುರಕ್ಖತ್ವಾ। ಅಥ ಖೋ ಭಗವಾ ಪಾಟಲಿಗಾಮಿಕೇ ಉಪಾಸಕೇ ಆಮನ್ತೇಸಿ>
    text <। ಗಹಪತಯೋ। ಆದೀನವಾ ದುಸ್ಸೀಲಸ್ಸ ಸೀಲವಿಪತ್ತಿಯಾ। ಕತಮೇ ಪಞ್ಚ॥ ಇಧ। ಗಹಪತಯೋ। ದುಸ್ಸೀಲೋ ಸೀಲವಿಪನ್ನೋ ಪಮಾದಾಧಿಕರಣಂ ಮಹತಿಂ ಭೋಗಜಾನಿಂ ನಿಗಚ್ಛತಿ। ಅಯಂ ಪಠಮೋ ಆದೀನವೋ ದುಸ್ಸೀಲಸ್ಸ ಸೀಲವಿಪತ್ತಿಯಾ। ಪುನ ಚಪರಂ। ಗಹಪತಯೋ। ದುಸ್ಸೀಲಸ್ಸ ಸೀಲವಿಪನ್ನಸ್ಸ ಪಾಪಕೋ ಕಿತ್ತಿಸದ್ದೋ ಅಬ್ಭುಗ್ಗಚ್ಛತಿ। ಅಯಂ ದುತಿಯೋ ಆದೀನವೋ ದುಸ್ಸೀಲಸ್ಸ ಸೀಲವಿಪತ್ತಿಯಾ। ಪುನ ಚಪರಂ। ಗಹಪತಯೋ। ದುಸ್ಸೀಲೋ ಸೀಲವಿಪನ್ನೋ ಯಞ್ಞದೇವ ಪರಿಸಂ ಉಪಸಙ್ಕಮತಿ। ಯದಿ ಖತ್ತಿಯಪರಿಸಂ। ಯದಿ ಬ್ರಾಹ್ಮಣಪರಿಸಂ। ಯದಿ ಗಹಪತಿಪರಿಸಂ। ಯದಿ ಸಮಣಪರಿಸಂ। ಅವಿಸಾರದೋ ಉಪಸಙ್ಕಮತಿ ಮಙ್ಕುಭೂತೋ। ಅಯಂ ತತಿಯೋ ಆದೀನವೋ ದುಸ್ಸೀಲಸ್ಸ ಸೀಲವಿಪತ್ತಿಯಾ। ಪುನ ಚಪರಂ। ಗಹಪತಯೋ। ದುಸ್ಸೀಲೋ ಸೀಲವಿಪನ್ನೋ ಸಮ್ಮೂಳ್ಹೋ ಕಾಲಂಕರೋತಿ। ಅಯಂ ಚತುತ್ಥೋ ಆದೀನವೋ ದುಸ್ಸೀಲಸ್ಸ ಸೀಲವಿಪತ್ತಿಯಾ। ಪುನ ಚಪರಂ। ಗಹಪತಯೋ। ದುಸ್ಸೀಲೋ ಸೀಲವಿಪನ್ನೋ ಕಾಯಸ್ಸ ಭೇದಾ ಪರಂ ಮರಣಾ ಅಪಾಯಂ ದುಗ್ಗತಿಂ ವಿನಿಪಾತಂ ನಿರಯಂ ಉಪಪಜ್ಜತಿ। ಅಯಂ ಪಞ್ಚಮೋ ಆದೀನವೋ ದುಸ್ಸೀಲಸ್ಸ ಸೀಲವಿಪತ್ತಿಯಾ। ಇಮೇ ಖೋ। ಗಹಪತಯೋ। ಪಞ್ಚ ಆದೀನವಾ ದುಸ್ಸೀಲಸ್ಸ ಸೀಲವಿಪತ್ತಿಯಾ।>
    text <ಪಞ್ಚಿಮೇ। ಗಹಪತಯೋ। ಆನಿಸಂಸಾ ಸೀಲವತೋ ಸೀಲಸಮ್ಪದಾಯ। ಕತಮೇ ಪಞ್ಚ॥ ಇಧ। ಗಹಪತಯೋ। ಸೀಲವಾ ಸೀಲಸಮ್ಪನ್ನೋ ಅಪ್ಪಮಾದಾಧಿಕರಣಂ ಮಹನ್ತಂ ಭೋಗಕ್ಖನ್ಧಂ ಅಧಿಗಚ್ಛತಿ। ಅಯಂ ಪಠಮೋ ಆನಿಸಂಸೋ ಸೀಲವತೋ ಸೀಲಸಮ್ಪದಾಯ। ಪುನ ಚಪರಂ। ಗಹಪತಯೋ। ಸೀಲವತೋ ಸೀಲಸಮ್ಪನ್ನಸ್ಸ ಕಲ್ಯಾಣೋ ಕಿತ್ತಿಸದ್ದೋ ಅಬ್ಭುಗ್ಗಚ್ಛತಿ। ಅಯಂ ದುತಿಯೋ ಆನಿಸಂಸೋ ಸೀಲವತೋ ಸೀಲಸಮ್ಪದಾಯ। ಪುನ ಚಪರಂ। ಗಹಪತಯೋ। ಸೀಲವಾ ಸೀಲಸಮ್ಪನ್ನೋ ಯಞ್ಞದೇವ ಪರಿಸಂ ಉಪಸಙ್ಕಮತಿ। ಯದಿ ಖತ್ತಿಯಪರಿಸಂ। ಯದಿ ಬ್ರಾಹ್ಮಣಪರಿಸಂ। ಯದಿ ಗಹಪತಿಪರಿಸಂ। ಯದಿ ಸಮಣಪರಿಸಂ। ವಿಸಾರದೋ ಉಪಸಙ್ಕಮತಿ ಅಮಙ್ಕುಭೂತೋ। ಅಯಂ ತತಿಯೋ ಆನಿಸಂಸೋ ಸೀಲವತೋ ಸೀಲಸಮ್ಪದಾಯ। ಪುನ ಚಪರಂ। ಗಹಪತಯೋ। ಸೀಲವಾ ಸೀಲಸಮ್ಪನ್ನೋ ಅಸಮ್ಮೂಳ್ಹೋ ಕಾಲಂಕರೋತಿ। ಅಯಂ ಚತುತ್ಥೋ ಆನಿಸಂಸೋ ಸೀಲವತೋ ಸೀಲಸಮ್ಪದಾಯ। ಪುನ ಚಪರಂ। ಗಹಪತಯೋ। ಸೀಲವಾ ಸೀಲಸಮ್ಪನ್ನೋ ಕಾಯಸ್ಸ ಭೇದಾ ಪರಂ ಮರಣಾ ಸುಗತಿಂ ಸಗ್ಗಂ ಲೋಕಂ ಉಪಪಜ್ಜತಿ। ಅಯಂ ಪಞ್ಚಮೋ ಆನಿಸಂಸೋ ಸೀಲವತೋ ಸೀಲಸಮ್ಪದಾಯ। ಇಮೇ ಖೋ। ಗಹಪತಯೋ। ಪಞ್ಚ ಆನಿಸಂಸಾ ಸೀಲವತೋ ಸೀಲಸಮ್ಪದಾಯಾತಿ।>
    text <ಅಥ ಖೋ ಭಗವಾ ಪಾಟಲಿಗಾಮಿಕೇ ಉಪಾಸಕೇ ಬಹುದೇವ ರತ್ತಿಂ ಧಮ್ಮಿಯಾ ಕಥಾಯ ಸನ್ದಸ್ಸೇತ್ವಾ ಸಮಾದಪೇತ್ವಾ ಸಮುತ್ತೇಜೇತ್ವಾ ಸಮ್ಪಹಂಸೇತ್ವಾ ಉಯ್ಯೋಜೇಸಿ ಅಭಿಕ್ಕನ್ತಾ ಖೋ। ಗಹಪತಯೋ। ರತ್ತಿ। ಯಸ್ಸದಾನಿ ತುಮ್ಹೇ ಕಾಲಂ ಮಞ್ಞಥಾತಿ। ಏವಂ। ಭನ್ತೇತಿ। ಖೋ ಪಾಟಲಿಗಾಮಿಕಾ ಉಪಾಸಕಾ ಭಗವತೋ ಪಟಿಸ್ಸುಣಿತ್ವಾ ಉಟ್ಠಾಯಾಸನಾ ಭಗವನ್ತಂ ಅಭಿವಾದೇತ್ವಾ ಪದಕ್ಖಿಣಂ ಕತ್ವಾ ಪಕ್ಕಮಿಂಸು। ಅಥ ಖೋ ಭಗವಾ ಅಚಿರಪಕ್ಕನ್ತೇಸು ಪಾಟಲಿಗಾಮಿಕೇಸು ಉಪಾಸಕೇಸು ಸುಞ್ಞಾಗಾರಂ ಪಾವಿಸಿ।>
    stand <ಪಾಟಲಿಗಾಮವತ್ಥು ನಿಟ್ಠಿತಂ।>
  text <೧೭೪॥ ಸುನಿಧವಸ್ಸಕಾರವತ್ಥು>
    text <೨೮೬>, <ತೇನ ಖೋ ಪನ ಸಮಯೇನ ಸುನಿಧವಸ್ಸಕಾರಾ ಮಗಧಮಹಾಮತ್ತಾ ಪಾಟಲಿಗಾಮೇ ನಗರಂ ಮಾಪೇನ್ತಿ ವಜ್ಜೀನಂ ಪಟಿಬಾಹಾಯ। ಅದ್ದಸಾ ಖೋ ಭಗವಾ ರತ್ತಿಯಾ ಪಚ್ಚೂಸಸಮಯಂ ಪಚ್ಚುಟ್ಠಾಯ ದಿಬ್ಬೇನ ಚಕ್ಖುನಾ ವಿಸುದ್ಧೇನ ಅತಿಕ್ಕನ್ತಮಾನುಸಕೇನ ಸಮ್ಬಹುಲಾ ದೇವತಾಯೋ ಪಾಟಲಿಗಾಮೇ ವತ್ಥೂನಿ ಪರಿಗ್ಗಣ್ಹನ್ತಿಯೋ। ಯಸ್ಮಿಂ ಪದೇಸೇ ಮಹೇಸಕ್ಖಾ ದೇವತಾ ವತ್ಥೂನಿ ಪರಿಗ್ಗಣ್ಹನ್ತಿ। ಮಹೇಸಕ್ಖಾನಂ ತತ್ಥ ರಾಜೂನಂ ರಾಜಮಹಾಮತ್ತಾನಂ ಚಿತ್ತಾನಿ ನಮನ್ತಿ ನಿವೇಸನಾನಿ ಮಾಪೇತುಂ। ಯಸ್ಮಿಂ ಪದೇಸೇ ಮಜ್ಝಿಮಾ ದೇವತಾ ವತ್ಥೂನಿ ಪರಿಗ್ಗಣ್ಹನ್ತಿ। ಮಜ್ಝಿಮಾನಂ ತತ್ಥ ರಾಜೂನಂ ರಾಜಮಹಾಮತ್ತಾನಂ ಚಿತ್ತಾನಿ ನಮನ್ತಿ ನಿವೇಸನಾನಿ ಮಾಪೇತುಂ। ಯಸ್ಮಿಂ ಪದೇಸೇ ನೀಚಾ ದೇವತಾ ವತ್ಥೂನಿ ಪರಿಗ್ಗಣ್ಹನ್ತಿ। ನೀಚಾನಂ ತತ್ಥ ರಾಜೂನಂ ರಾಜಮಹಾಮತ್ತಾನಂ ಚಿತ್ತಾನಿ ನಮನ್ತಿ ನಿವೇಸನಾನಿ ಮಾಪೇತುಂ। ಅಥ ಖೋ ಭಗವಾ ಆಯಸ್ಮನ್ತಂ ಆನನ್ದಂ ಆಮನ್ತೇಸಿ ಕೇ ನು ಖೋ ತೇ। ಆನನ್ದ। ಪಾಟಲಿಗಾಮೇ ನಗರಂ ಮಾಪೇನ್ತೀತಿ॥ ಸುನಿಧವಸ್ಸಕಾರಾ। ಭನ್ತೇ। ಮಗಧಮಹಾಮತ್ತಾ ಪಾಟಲಿಗಾಮೇ ನಗರಂ ಮಾಪೇನ್ತಿ ವಜ್ಜೀನಂ ಪಟಿಬಾಹಾಯಾತಿ। ಸೇಯ್ಯಥಾಪಿ। ಆನನ್ದ। ದೇವೇಹಿ ತಾವತಿಂಸೇಹಿ ಸದ್ಧಿಂ ಮನ್ತೇತ್ವಾ। ಏವಮೇವ ಖೋ। ಆನನ್ದ। ಸುನಿಧವಸ್ಸಕಾರಾ ಮಗಧಮಹಾಮತ್ತಾ ಪಾಟಲಿಗಾಮೇ ನಗರಂ ಮಾಪೇನ್ತಿ ವಜ್ಜೀನಂ ಪಟಿಬಾಹಾಯ। ಇಧಾಹಂ। ಆನನ್ದ। ರತ್ತಿಯಾ ಪಚ್ಚೂಸಸಮಯಂ ಪಚ್ಚುಟ್ಠಾಯ ಅದ್ದಸಂ ದಿಬ್ಬೇನ ಚಕ್ಖುನಾ ವಿಸುದ್ಧೇನ ಅತಿಕ್ಕನ್ತಮಾನುಸಕೇನ ಸಮ್ಬಹುಲಾ ದೇವತಾಯೋ ಪಾಟಲಿಗಾಮೇ ವತ್ಥೂನಿ ಪರಿಗ್ಗಣ್ಹನ್ತಿಯೋ। ಯಸ್ಮಿಂ ಪದೇಸೇ ಮಹೇಸಕ್ಖಾ ದೇವತಾ ವತ್ಥೂನಿ ಪರಿಗ್ಗಣ್ಹನ್ತಿ। ಮಹೇಸಕ್ಖಾನಂ ತತ್ಥ ರಾಜೂನಂ ರಾಜಮಹಾಮತ್ತಾನಂ ಚಿತ್ತಾನಿ ನಮನ್ತಿ ನಿವೇಸನಾನಿ ಮಾಪೇತುಂ। ಯಸ್ಮಿಂ ಪದೇಸೇ ಮಜ್ಝಿಮಾ ದೇವತಾ ವತ್ಥೂನಿ ಪರಿಗ್ಗಣ್ಹನ್ತಿ। ಮಜ್ಝಿಮಾನಂ ತತ್ಥ ರಾಜೂನಂ ರಾಜಮಹಾಮತ್ತಾನಂ ಚಿತ್ತಾನಿ ನಮನ್ತಿ ನಿವೇಸನಾನಿ ಮಾಪೇತುಂ। ಯಸ್ಮಿಂ ಪದೇಸೇ ನೀಚಾ ದೇವತಾ ವತ್ಥೂನಿ ಪರಿಗ್ಗಣ್ಹನ್ತಿ। ನೀಚಾನಂ ತತ್ಥ ರಾಜೂನಂ ರಾಜಮಹಾಮತ್ತಾನಂ ಚಿತ್ತಾನಿ ನಮನ್ತಿ ನಿವೇಸನಾನಿ ಮಾಪೇತುಂ। ಯಾವತಾ। ಆನನ್ದ। ಅರಿಯಂ ಆಯತನಂ। ಯಾವತಾ ವಣಿಪ್ಪಥೋ। ಇದಂ ಅಗ್ಗನಗರಂ ಭವಿಸ್ಸತಿ ಪಾಟಲಿಪುತ್ತಂ ಪುಟಭೇದನಂ। ಪಾಟಲಿಪುತ್ತಸ್ಸ ಖೋ। ಆನನ್ದ। ತಯೋ ಅನ್ತರಾಯಾ ಭವಿಸ್ಸನ್ತಿ ಅಗ್ಗಿತೋ ವಾ ಉದಕತೋ ವಾ ಅಬ್ಭನ್ತರತೋ ವಾ ಮಿಥುಭೇದಾತಿ।>
    text <ಅಥ ಖೋ ಸುನಿಧವಸ್ಸಕಾರಾ ಮಗಧಮಹಾಮತ್ತಾ ಯೇನ ಭಗವಾ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಭಗವತಾ ಸದ್ಧಿಂ ಸಮ್ಮೋದಿಂಸು। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ಅಟ್ಠಂಸು। ಏಕಮನ್ತಂ ಠಿತಾ ಖೋ ಸುನಿಧವಸ್ಸಕಾರಾ ಮಗಧಮಹಾಮತ್ತಾ ಭಗವನ್ತಂ ಏತದವೋಚುಂ ಅಧಿವಾಸೇತು ನೋ ಭವಂ ಗೋತಮೋ ಅಜ್ಜತನಾಯ ಭತ್ತಂ ಸದ್ಧಿಂ ಭಿಕ್ಖುಸಙ್ಘೇನಾತಿ। ಅಧಿವಾಸೇಸಿ ಭಗವಾ ತುಣ್ಹೀಭಾವೇನ। ಅಥ ಖೋ ಸುನಿಧವಸ್ಸಕಾರಾ ಮಗಧಮಹಾಮತ್ತಾ ಭಗವತೋ ಅಧಿವಾಸನಂ ವಿದಿತ್ವಾ ಪಕ್ಕಮಿಂಸು। ಅಥ ಖೋ ಸುನಿಧವಸ್ಸಕಾರಾ ಮಗಧಮಹಾಮತ್ತಾ ಪಣೀತಂ ಖಾದನೀಯಂ ಭೋಜನೀಯಂ ಪಟಿಯಾದಾಪೇತ್ವಾ ಭಗವತೋ ಕಾಲಂ ಆರೋಚಾಪೇಸುಂ ಕಾಲೋ। ಭೋ ಗೋತಮ। ನಿಟ್ಠಿತಂ ಭತ್ತನ್ತಿ। ಅಥ ಖೋ ಭಗವಾ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ಯೇನ ಸುನಿಧವಸ್ಸಕಾರಾನಂ ಮಗಧಮಹಾಮತ್ತಾನಂ ಪರಿವೇಸನಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಞ್ಞತ್ತೇ ಆಸನೇ ನಿಸೀದಿ ಸದ್ಧಿಂ ಭಿಕ್ಖುಸಙ್ಘೇನ। ಅಥ ಖೋ ಸುನಿಧವಸ್ಸಕಾರಾ ಮಗಧಮಹಾಮತ್ತಾ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಪಣೀತೇನ ಖಾದನೀಯೇನ ಭೋಜನೀಯೇನ ಸಹತ್ಥಾ ಸನ್ತಪ್ಪೇತ್ವಾ ಸಮ್ಪವಾರೇತ್ವಾ ಭಗವನ್ತಂ ಭುತ್ತಾವಿಂ ಓನೀತಪತ್ತಪಾಣಿಂ ಏಕಮನ್ತಂ ನಿಸೀದಿಂಸು। ಏಕಮನ್ತಂ ನಿಸಿನ್ನೇ ಖೋ ಸುನಿಧವಸ್ಸಕಾರೇ ಮಗಧಮಹಾಮತ್ತೇ ಭಗವಾ ಇಮಾಹಿ ಗಾಥಾಹಿ ಅನುಮೋದಿ>
    text <ಅಥ ಖೋ ಭಗವಾ ಸುನಿಧವಸ್ಸಕಾರೇ ಮಗಧಮಹಾಮತ್ತೇ ಇಮಾಹಿ ಗಾಥಾಹಿ ಅನುಮೋದಿತ್ವಾ ಉಟ್ಠಾಯಾಸನಾ ಪಕ್ಕಾಮಿ। ತೇನ ಖೋ ಪನ ಸಮಯೇನ ಸುನಿಧವಸ್ಸಕಾರಾ ಮಗಧಮಹಾಮತ್ತಾ ಭಗವನ್ತಂ ಪಿಟ್ಠಿತೋ ಪಿಟ್ಠಿತೋ ಅನುಬನ್ಧಾ ಹೋನ್ತಿ। ಯೇನಜ್ಜ ಸಮಣೋ ಗೋತಮೋ ದ್ವಾರೇನ ನಿಕ್ಖಮಿಸ್ಸತಿ। ತಂ ಗೋತಮದ್ವಾರಂ ನಾಮ ಭವಿಸ್ಸತಿ। ಯೇನ ತಿತ್ಥೇನ ಗಙ್ಗಂ ನದಿಂ ಉತ್ತರಿಸ್ಸತಿ। ತಂ ಗೋತಮತಿತ್ಥಂ ನಾಮ ಭವಿಸ್ಸತೀತಿ। ಅಥ ಖೋ ಭಗವಾ ಯೇನ ದ್ವಾರೇನ ನಿಕ್ಖಮಿ। ತಂ ಗೋತಮದ್ವಾರಂ ನಾಮ ಅಹೋಸಿ। ಅಥ ಖೋ ಭಗವಾ ಯೇನ ಗಙ್ಗಾ ನದೀ ತೇನುಪಸಙ್ಕಮಿ। ತೇನ ಖೋ ಪನ ಸಮಯೇನ ಗಙ್ಗಾ ನದೀ ಪೂರಾ ಹೋತಿ ಸಮತಿತ್ತಿಕಾ ಕಾಕಪೇಯ್ಯಾ। ಮನುಸ್ಸಾ ಅಞ್ಞೇ ನಾವಂ ಪರಿಯೇಸನ್ತಿ। ಅಞ್ಞೇ ಉಳುಮ್ಪಂ ಪರಿಯೇಸನ್ತಿ। ಅಞ್ಞೇ ಕುಲ್ಲಂ ಬನ್ಧನ್ತಿ ಓರಾ ಪಾರಂ ಗನ್ತುಕಾಮಾ। ಅದ್ದಸಾ ಖೋ ಭಗವಾ ತೇ ಮನುಸ್ಸೇ ಅಞ್ಞೇ ನಾವಂ ಪರಿಯೇಸನ್ತೇ। ಅಞ್ಞೇ ಉಳುಮ್ಪಂ ಪರಿಯೇಸನ್ತೇ। ಅಞ್ಞೇ ಕುಲ್ಲಂ ಬನ್ಧನ್ತೇ ಓರಾ ಪಾರಂ ಗನ್ತುಕಾಮೇ। ದಿಸ್ವಾನ ಸೇಯ್ಯಥಾಪಿ ನಾಮ ಬಲವಾ ಪುರಿಸೋ ಸಮಿಞ್ಜಿತಂ ವಾ ಬಾಹಂ ಪಸಾರೇಯ್ಯ। ಪಸಾರಿತಂ ವಾ ಬಾಹಂ ಸಮಿಞ್ಜೇಯ್ಯ। ಏವಮೇವ ಖೋ ಗಙ್ಗಾಯ ನದಿಯಾ ಓರಿಮತೀರೇ ಅನ್ತರಹಿತೋ ಪಾರಿಮತೀರೇ ಪಚ್ಚುಟ್ಠಾಸಿ ಸದ್ಧಿಂ ಭಿಕ್ಖುಸಙ್ಘೇನ। ಅಥ ಖೋ ಭಗವಾ ಏತಮತ್ಥಂ ವಿದಿತ್ವಾ ತಾಯಂ ವೇಲಾಯಂ ಇಮಂ ಉದಾನಂ ಉದಾನೇಸಿ>
    stand <ಸುನಿಧವಸ್ಸಕಾರವತ್ಥು ನಿಟ್ಠಿತಂ।>
  text <೧೭೫॥ ಕೋಟಿಗಾಮೇ ಸಚ್ಚಕಥಾ>
    text <೨೮೭>, <ಅಥ ಖೋ ಭಗವಾ ಯೇನ ಕೋಟಿಗಾಮೋ ತೇನುಪಸಙ್ಕಮಿ। ತತ್ರ ಸುದಂ ಭಗವಾ ಕೋಟಿಗಾಮೇ ವಿಹರತಿ। ತತ್ರ ಖೋ ಭಗವಾ ಭಿಕ್ಖೂ ಆಮನ್ತೇಸಿ ಚತುನ್ನಂ। ಭಿಕ್ಖವೇ। ಅರಿಯಸಚ್ಚಾನಂ ಅನನುಬೋಧಾ ಅಪ್ಪಟಿವೇಧಾ ಏವಮಿದಂ ದೀಘಮದ್ಧಾನಂ ಸನ್ಧಾವಿತಂ ಸಂಸರಿತಂ ಮಮಞ್ಚೇವ ತುಮ್ಹಾಕಞ್ಚ। ಕತಮೇಸಂ ಚತುನ್ನಂ॥ ದುಕ್ಖಸ್ಸ। ಭಿಕ್ಖವೇ। ಅರಿಯಸಚ್ಚಸ್ಸ ಅನನುಬೋಧಾ ಅಪ್ಪಟಿವೇಧಾ ಏವಮಿದಂ ದೀಘಮದ್ಧಾನಂ ಸನ್ಧಾವಿತಂ ಸಂಸರಿತಂ ಮಮಞ್ಚೇವ ತುಮ್ಹಾಕಞ್ಚ। ದುಕ್ಖಸಮುದಯಸ್ಸ ಅರಿಯಸಚ್ಚಸ್ಸ…ಪೇ॰… ದುಕ್ಖನಿರೋಧಸ್ಸ ಅರಿಯಸಚ್ಚಸ್ಸ…ಪೇ॰… ದುಕ್ಖನಿರೋಧಗಾಮಿನಿಯಾ ಪಟಿಪದಾಯ ಅರಿಯಸಚ್ಚಸ್ಸ ಅನನುಬೋಧಾ ಅಪ್ಪಟಿವೇಧಾ ಏವಮಿದಂ ದೀಘಮದ್ಧಾನಂ ಸನ್ಧಾವಿತಂ ಸಂಸರಿತಂ ಮಮಞ್ಚೇವ ತುಮ್ಹಾಕಞ್ಚ। ತಯಿದಂ। ಭಿಕ್ಖವೇ। ದುಕ್ಖಂ ಅರಿಯಸಚ್ಚಂ ಅನುಬುದ್ಧಂ ಪಟಿವಿದ್ಧಂ। ದುಕ್ಖಸಮುದಯಂ ಅರಿಯಸಚ್ಚಂ ಅನುಬುದ್ಧಂ ಪಟಿವಿದ್ಧಂ। ದುಕ್ಖನಿರೋಧಂ ಅರಿಯಸಚ್ಚಂ ಅನುಬುದ್ಧಂ ಪಟಿವಿದ್ಧಂ। ದುಕ್ಖನಿರೋಧಗಾಮಿನೀ ಪಟಿಪದಾ ಅರಿಯಸಚ್ಚಂ ಅನುಬುದ್ಧಂ ಪಟಿವಿದ್ಧಂ। ಉಚ್ಛಿನ್ನಾ ಭವತಣ್ಹಾ। ಖೀಣಾ ಭವನೇತ್ತಿ। ನತ್ಥಿದಾನಿ ಪುನಬ್ಭವೋತಿ।>
    stand <ಕೋಟಿಗಾಮೇ ಸಚ್ಚಕಥಾ ನಿಟ್ಠಿತಾ।>
  text <೧೭೬॥ ಅಮ್ಬಪಾಲೀವತ್ಥು>
    text <೨೮೮>, <ಅಸ್ಸೋಸಿ ಖೋ ಅಮ್ಬಪಾಲೀ ಗಣಿಕಾ ಭಗವಾ ಕಿರ ಕೋಟಿಗಾಮಂ ಅನುಪ್ಪತ್ತೋತಿ। ಅಥ ಖೋ ಅಮ್ಬಪಾಲೀ ಗಣಿಕಾ ಭದ್ರಾನಿ ಭದ್ರಾನಿ ಯಾನಾನಿ ಯೋಜಾಪೇತ್ವಾ ಭದ್ರಂ ಭದ್ರಂ ಯಾನಂ ಅಭಿರುಹಿತ್ವಾ ಭದ್ರೇಹಿ ಭದ್ರೇಹಿ ಯಾನೇಹಿ ವೇಸಾಲಿಯಾ ನಿಯ್ಯಾಸಿ ಭಗವನ್ತಂ ದಸ್ಸನಾಯ। ಯಾವತಿಕಾ ಯಾನಸ್ಸ ಭೂಮಿ। ಯಾನೇನ ಗನ್ತ್ವಾ। ಯಾನಾ ಪಚ್ಚೋರೋಹಿತ್ವಾ। ಪತ್ತಿಕಾವ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಂ ಖೋ ಅಮ್ಬಪಾಲಿಂ ಗಣಿಕಂ ಭಗವಾ ಧಮ್ಮಿಯಾ ಕಥಾಯ ಸನ್ದಸ್ಸೇಸಿ ಸಮಾದಪೇಸಿ ಸಮುತ್ತೇಜೇಸಿ ಸಮ್ಪಹಂಸೇಸಿ। ಅಥ ಖೋ ಅಮ್ಬಪಾಲೀ ಗಣಿಕಾ ಭಗವತಾ ಧಮ್ಮಿಯಾ ಕಥಾಯ ಸನ್ದಸ್ಸಿತಾ ಸಮಾದಪಿತಾ ಸಮುತ್ತೇಜಿತಾ ಸಮ್ಪಹಂಸಿತಾ ಭಗವನ್ತಂ ಏತದವೋಚ ಅಧಿವಾಸೇತು ಮೇ। ಭನ್ತೇ। ಭಗವಾ ಸ್ವಾತನಾಯ ಭತ್ತಂ ಸದ್ಧಿಂ ಭಿಕ್ಖುಸಙ್ಘೇನಾತಿ। ಅಧಿವಾಸೇಸಿ ಭಗವಾ ತುಣ್ಹೀಭಾವೇನ। ಅಥ ಖೋ ಅಮ್ಬಪಾಲೀ ಗಣಿಕಾ ಭಗವತೋ ಅಧಿವಾಸನಂ ವಿದಿತ್ವಾ ಉಟ್ಠಾಯಾಸನಾ ಭಗವನ್ತಂ ಅಭಿವಾದೇತ್ವಾ ಪದಕ್ಖಿಣಂ ಕತ್ವಾ ಪಕ್ಕಾಮಿ।>
    stand <ಅಮ್ಬಪಾಲೀವತ್ಥು ನಿಟ್ಠಿತಂ।>
  text <೧೭೭॥ ಲಿಚ್ಛವೀವತ್ಥು>
    text <೨೮೯>, <ಅಸ್ಸೋಸುಂ ಖೋ ವೇಸಾಲಿಕಾ ಲಿಚ್ಛವೀ ಭಗವಾ ಕಿರ ಕೋಟಿಗಾಮಂ ಅನುಪ್ಪತ್ತೋತಿ। ಅಥ ಖೋ ವೇಸಾಲಿಕಾ ಲಿಚ್ಛವೀ ಭದ್ರಾನಿ ಭದ್ರಾನಿ ಯಾನಾನಿ ಯೋಜಾಪೇತ್ವಾ ಭದ್ರಂ ಭದ್ರಂ ಯಾನಂ ಅಭಿರುಹಿತ್ವಾ ಭದ್ರೇಹಿ ಭದ್ರೇಹಿ ಯಾನೇಹಿ ವೇಸಾಲಿಯಾ ನಿಯ್ಯಾಸುಂ ಭಗವನ್ತಂ ದಸ್ಸನಾಯ। ಅಪ್ಪೇಕಚ್ಚೇ ಲಿಚ್ಛವೀ ನೀಲಾ ಹೋನ್ತಿ ನೀಲವಣ್ಣಾ ನೀಲವತ್ಥಾ ನೀಲಾಲಙ್ಕಾರಾ। ಅಪ್ಪೇಕಚ್ಚೇ ಲಿಚ್ಛವೀ ಪೀತಾ ಹೋನ್ತಿ ಪೀತವಣ್ಣಾ ಪೀತವತ್ಥಾ ಪೀತಾಲಙ್ಕಾರಾ। ಅಪ್ಪೇಕಚ್ಚೇ ಲಿಚ್ಛವೀ ಲೋಹಿತಾ ಹೋನ್ತಿ ಲೋಹಿತವಣ್ಣಾ ಲೋಹಿತವತ್ಥಾ ಲೋಹಿತಾಲಙ್ಕಾರಾ। ಅಪ್ಪೇಕಚ್ಚೇ ಲಿಚ್ಛವೀ ಓದಾತಾ ಹೋನ್ತಿ ಓದಾತವಣ್ಣಾ ಓದಾತವತ್ಥಾ ಓದಾತಾಲಙ್ಕಾರಾ। ಅಥ ಖೋ ಅಮ್ಬಪಾಲೀ ಗಣಿಕಾ ದಹರಾನಂ ದಹರಾನಂ ಲಿಚ್ಛವೀನಂ ಈಸಾಯ ಈಸಂ ಯುಗೇನ ಯುಗಂ ಚಕ್ಕೇನ ಚಕ್ಕಂ ಅಕ್ಖೇನ ಅಕ್ಖಂ ಪಟಿವಟ್ಟೇಸಿ। ಅಥ ಖೋ ತೇ ಲಿಚ್ಛವೀ ಅಮ್ಬಪಾಲಿಂ ಗಣಿಕಂ ಏತದವೋಚುಂ ಕಿಸ್ಸ। ಜೇ ಅಮ್ಬಪಾಲಿ। ದಹರಾನಂ ದಹರಾನಂ ಲಿಚ್ಛವೀನಂ ಈಸಾಯ ಈಸಂ ಯುಗೇನ ಯುಗಂ ಚಕ್ಕೇನ ಚಕ್ಕಂ ಅಕ್ಖೇನ ಅಕ್ಖಂ ಪಟಿವಟ್ಟೇಸೀತಿ॥ ತಥಾ ಹಿ ಪನ ಮಯಾ। ಅಯ್ಯಪುತ್ತಾ। ಸ್ವಾತನಾಯ ಬುದ್ಧಪ್ಪಮುಖೋ ಭಿಕ್ಖುಸಙ್ಘೋ ನಿಮನ್ತಿತೋತಿ। ದೇಹಿ। ಜೇ ಅಮ್ಬಪಾಲಿ। ಅಮ್ಹಾಕಂ ಏತಂ ಭತ್ತಂ ಸತಸಹಸ್ಸೇನಾತಿ। ಸಚೇಪಿ ಮೇ। ಅಯ್ಯಪುತ್ತಾ। ವೇಸಾಲಿಂ ಸಾಹಾರಂ ದಜ್ಜೇಯ್ಯಾಥ। ನೇವ ದಜ್ಜಾಹಂ ತಂ ಭತ್ತನ್ತಿ। ಅಥ ಖೋ ತೇ ಲಿಚ್ಛವೀ ಅಙ್ಗುಲಿಂ ಫೋಟೇಸುಂ ಜಿತಮ್ಹಾ ವತ। ಭೋ। ಅಮ್ಬಕಾಯ। ಪರಾಜಿತಮ್ಹ ವತ। ಭೋ। ಅಮ್ಬಕಾಯಾತಿ। ಅಥ ಖೋ ತೇ ಲಿಚ್ಛವೀ ಯೇನ ಭಗವಾ ತೇನುಪಸಙ್ಕಮಿಂಸು। ಅದ್ದಸಾ ಖೋ ಭಗವಾ ತೇ ಲಿಚ್ಛವೀ ದೂರತೋವ ಆಗಚ್ಛನ್ತೇ। ದಿಸ್ವಾನ ಭಿಕ್ಖೂ ಆಮನ್ತೇಸಿ ಯೇಹಿ। ಭಿಕ್ಖವೇ। ಭಿಕ್ಖೂಹಿ ದೇವಾ ತಾವತಿಂಸಾ ಅದಿಟ್ಠಪುಬ್ಬಾ। ಓಲೋಕೇಥ। ಭಿಕ್ಖವೇ। ಲಿಚ್ಛವೀಪರಿಸಂ। ಅಪಲೋಕೇಥ। ಭಿಕ್ಖವೇ। ಲಿಚ್ಛವೀಪರಿಸಂ। ಉಪಸಂಹರಥ। ಭಿಕ್ಖವೇ। ಲಿಚ್ಛವೀಪರಿಸಂ ತಾವತಿಂಸಪರಿಸನ್ತಿ। ಅಥ ಖೋ ತೇ ಲಿಚ್ಛವೀ ಯಾವತಿಕಾ ಯಾನಸ್ಸ ಭೂಮಿ। ಯಾನೇನ ಗನ್ತ್ವಾ ಯಾನಾ ಪಚ್ಚೋರೋಹಿತ್ವಾ ಪತ್ತಿಕಾವ ಯೇನ ಭಗವಾ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿಂಸು। ಏಕಮನ್ತಂ ನಿಸಿನ್ನೇ ಖೋ ತೇ ಲಿಚ್ಛವೀ ಭಗವಾ ಧಮ್ಮಿಯಾ ಕಥಾಯ ಸನ್ದಸ್ಸೇಸಿ ಸಮಾದಪೇಸಿ ಸಮುತ್ತೇಜೇಸಿ ಸಮ್ಪಹಂಸೇಸಿ। ಅಥ ಖೋ ತೇ ಲಿಚ್ಛವೀ। ಭಗವತಾ ಧಮ್ಮಿಯಾ ಕಥಾಯ ಸನ್ದಸ್ಸಿತಾ ಸಮಾದಪಿತಾ ಸಮುತ್ತೇಜಿತಾ ಸಮ್ಪಹಂಸಿತಾ ಭಗವನ್ತಂ ಏತದವೋಚುಂ ಅಧಿವಾಸೇತು ನೋ। ಭನ್ತೇ। ಭಗವಾ ಸ್ವಾತನಾಯ ಭತ್ತಂ ಸದ್ಧಿಂ ಭಿಕ್ಖುಸಙ್ಘೇನಾತಿ। ಅಧಿವುಟ್ಠೋಮ್ಹಿ। ಲಿಚ್ಛವೀ। ಸ್ವಾತನಾಯ ಅಮ್ಬಪಾಲಿಯಾ ಗಣಿಕಾಯ ಭತ್ತನ್ತಿ। ಅಥ ಖೋ ತೇ ಲಿಚ್ಛವೀ ಅಙ್ಗುಲಿಂ ಫೋಟೇಸುಂ ಜಿತಮ್ಹ ವತ। ಭೋ। ಅಮ್ಬಕಾಯ। ಪರಾಜಿತಮ್ಹ ವತ। ಭೋ। ಅಮ್ಬಕಾಯಾತಿ। ಅಥ ಖೋ ತೇ ಲಿಚ್ಛವೀ ಭಗವತೋ ಭಾಸಿತಂ ಅಭಿನನ್ದಿತ್ವಾ ಅನುಮೋದಿತ್ವಾ ಉಟ್ಠಾಯಾಸನಾ ಭಗವನ್ತಂ ಅಭಿವಾದೇತ್ವಾ ಪದಕ್ಖಿಣಂ ಕತ್ವಾ ಪಕ್ಕಮಿಂಸು।>
    text <ಅಥ ಖೋ ಭಗವಾ ಕೋಟಿಗಾಮೇ ಯಥಾಭಿರನ್ತಂ ವಿಹರಿತ್ವಾ ಯೇನ ನಾತಿಕಾ ತೇನುಪಸಙ್ಕಮಿ। ತತ್ರ ಸುದಂ ಭಗವಾ ನಾತಿಕೇ ವಿಹರತಿ ಗಿಞ್ಜಕಾವಸಥೇ। ಅಥ ಖೋ ಅಮ್ಬಪಾಲೀ ಗಣಿಕಾ ತಸ್ಸಾ ರತ್ತಿಯಾ ಅಚ್ಚಯೇನ ಸಕೇ ಆರಾಮೇ ಪಣೀತಂ ಖಾದನೀಯಂ ಭೋಜನೀಯಂ ಪಟಿಯಾದಾಪೇತ್ವಾ ಭಗವತೋ ಕಾಲಂ ಆರೋಚಾಪೇಸಿ ಕಾಲೋ। ಭನ್ತೇ। ನಿಟ್ಠಿತಂ ಭತ್ತನ್ತಿ। ಅಥ ಖೋ ಭಗವಾ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ಯೇನ ಅಮ್ಬಪಾಲಿಯಾ ಗಣಿಕಾಯ ಪರಿವೇಸನಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಞ್ಞತ್ತೇ ಆಸನೇ ನಿಸೀದಿ ಸದ್ಧಿಂ ಭಿಕ್ಖುಸಙ್ಘೇನ। ಅಥ ಖೋ ಅಮ್ಬಪಾಲೀ ಗಣಿಕಾ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಪಣೀತೇನ ಖಾದನೀಯೇನ ಭೋಜನೀಯೇನ ಸಹತ್ಥಾ ಸನ್ತಪ್ಪೇತ್ವಾ ಸಮ್ಪವಾರೇತ್ವಾ ಭಗವನ್ತಂ ಭುತ್ತಾವಿಂ ಓನೀತಪತ್ತಪಾಣಿಂ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಾ ಖೋ ಅಮ್ಬಪಾಲೀ ಗಣಿಕಾ ಭಗವನ್ತಂ ಏತದವೋಚ ಇಮಾಹಂ। ಭನ್ತೇ। ಅಮ್ಬವನಂ ಬುದ್ಧಪ್ಪಮುಖಸ್ಸ ಭಿಕ್ಖುಸಙ್ಘಸ್ಸ ದಮ್ಮೀತಿ। ಪಟಿಗ್ಗಹೇಸಿ ಭಗವಾ ಆರಾಮಂ। ಅಥ ಖೋ ಭಗವಾ ಅಮ್ಬಪಾಲಿಂ ಗಣಿಕಂ ಧಮ್ಮಿಯಾ ಕಥಾಯ ಸನ್ದಸ್ಸೇತ್ವಾ ಸಮಾದಪೇತ್ವಾ ಸಮುತ್ತೇಜೇತ್ವಾ ಸಮ್ಪಹಂಸೇತ್ವಾ ಉಟ್ಠಾಯಾಸನಾ ಯೇನ ಮಹಾವನಂ ತೇನುಪಸಙ್ಕಮಿ। ತತ್ರ ಸುದಂ ಭಗವಾ ವೇಸಾಲಿಯಂ ವಿಹರತಿ ಮಹಾವನೇ ಕೂಟಾಗಾರಸಾಲಾಯಂ।>
    stand <ಲಿಚ್ಛವೀವತ್ಥು ನಿಟ್ಠಿತಂ।>
    stand <ಲಿಚ್ಛವಿಭಾಣವಾರೋ ನಿಟ್ಠಿತೋ ತತಿಯೋ।>
  text <೧೭೮॥ ಸೀಹಸೇನಾಪತಿವತ್ಥು>
    text <೨೯೦>, <ತೇನ ಖೋ ಪನ ಸಮಯೇನ ಅಭಿಞ್ಞಾತಾ ಅಭಿಞ್ಞಾತಾ ಲಿಚ್ಛವೀ ಸನ್ಧಾಗಾರೇ ಸನ್ನಿಸಿನ್ನಾ ಸನ್ನಿಪತಿತಾ ಅನೇಕಪರಿಯಾಯೇನ ಬುದ್ಧಸ್ಸ ವಣ್ಣಂ ಭಾಸನ್ತಿ। ಧಮ್ಮಸ್ಸ ವಣ್ಣಂ ಭಾಸನ್ತಿ। ಸಙ್ಘಸ್ಸ ವಣ್ಣಂ ಭಾಸನ್ತಿ। ತೇನ ಖೋ ಪನ ಸಮಯೇನ ಸೀಹೋ ಸೇನಾಪತಿ ನಿಗಣ್ಠಸಾವಕೋ ತಸ್ಸಂ ಪರಿಸಾಯಂ ನಿಸಿನ್ನೋ ಹೋತಿ। ಅಥ ಖೋ ಸೀಹಸ್ಸ ಸೇನಾಪತಿಸ್ಸ ಏತದಹೋಸಿ ನಿಸ್ಸಂಸಯಂ ಖೋ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ಭವಿಸ್ಸತಿ। ತಥಾ ಹಿಮೇ ಅಭಿಞ್ಞಾತಾ ಅಭಿಞ್ಞಾತಾ ಲಿಚ್ಛವೀ ಸನ್ಥಾಗಾರೇ ಸನ್ನಿಸಿನ್ನಾ ಸನ್ನಿಪತಿತಾ ಅನೇಕಪರಿಯಾಯೇನ ಬುದ್ಧಸ್ಸ ವಣ್ಣಂ ಭಾಸನ್ತಿ। ಧಮ್ಮಸ್ಸ ವಣ್ಣಂ ಭಾಸನ್ತಿ। ಸಙ್ಘಸ್ಸ ವಣ್ಣಂ ಭಾಸನ್ತಿ। ಯಂನೂನಾಹಂ ತಂ ಭಗವನ್ತಂ ದಸ್ಸನಾಯ ಉಪಸಙ್ಕಮೇಯ್ಯಂ ಅರಹನ್ತಂ ಸಮ್ಮಾಸಮ್ಬುದ್ಧನ್ತಿ। ಅಥ ಖೋ ಸೀಹೋ ಸೇನಾಪತಿ ಯೇನ ನಿಗಣ್ಠೋ ನಾಟಪುತ್ತೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ನಿಗಣ್ಠಂ ನಾಟಪುತ್ತಂ ಏತದವೋಚ ಇಚ್ಛಾಮಹಂ। ಭನ್ತೇ। ಸಮಣಂ ಗೋತಮಂ ದಸ್ಸನಾಯ ಉಪಸಙ್ಕಮಿತುನ್ತಿ। ಕಿಂ ಪನ ತ್ವಂ। ಸೀಹ। ಕಿರಿಯವಾದೋ ಸಮಾನೋ ಅಕಿರಿಯವಾದಂ ಸಮಣಂ ಗೋತಮಂ ದಸ್ಸನಾಯ ಉಪಸಙ್ಕಮಿಸ್ಸಸಿ॥ ಸಮಣೋ ಹಿ। ಸೀಹ। ಗೋತಮೋ ಅಕಿರಿಯವಾದೋ ಅಕಿರಿಯಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ। ಅಥ ಖೋ ಸೀಹಸ್ಸ ಸೇನಾಪತಿಸ್ಸ ಯೋ ಅಹೋಸಿ ಗಮಿಕಾಭಿಸಙ್ಖಾರೋ ಭಗವನ್ತಂ ದಸ್ಸನಾಯ। ಸೋ ಪಟಿಪ್ಪಸ್ಸಮ್ಭಿ। ದುತಿಯಮ್ಪಿ ಖೋ ಅಭಿಞ್ಞಾತಾ ಅಭಿಞ್ಞಾತಾ ಲಿಚ್ಛವೀ ಸನ್ಧಾಗಾರೇ ಸನ್ನಿಸಿನ್ನಾ ಸನ್ನಿಪತಿತಾ ಅನೇಕಪರಿಯಾನೇನ ಬುದ್ಧಸ್ಸ ವಣ್ಣಂ ಭಾಸನ್ತಿ। ಧಮ್ಮಸ್ಸ ವಣ್ಣಂ ಭಾಸನ್ತಿ। ಸಙ್ಘಸ್ಸ ವಣ್ಣಂ ಭಾಸನ್ತಿ। ದುತಿಯಮ್ಪಿ ಖೋ ಸೀಹಸ್ಸ ಸೇನಾಪತಿಸ್ಸ ಏತದಹೋಸಿ ನಿಸ್ಸಂಸಯಂ ಖೋ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ಭವಿಸ್ಸತಿ। ತಥಾ ಹಿಮೇ ಅಭಿಞ್ಞಾತಾ ಅಭಿಞ್ಞಾತಾ ಲಿಚ್ಛವೀ ಸನ್ಧಾಗಾರೇ ಸನ್ನಿಸಿನ್ನಾ ಸನ್ನಿಪತಿತಾ ಅನೇಕಪರಿಯಾಯೇನ ಬುದ್ಧಸ್ಸ ವಣ್ಣಂ ಭಾಸನ್ತಿ। ಧಮ್ಮಸ್ಸ ವಣ್ಣಂ ಭಾಸನ್ತಿ। ಸಙ್ಘಸ್ಸ ವಣ್ಣಂ ಭಾಸನ್ತಿ। ಯಂನೂನಾಹಂ ತಂ ಭಗವನ್ತಂ ದಸ್ಸನಾಯ ಉಪಸಙ್ಕಮೇಯ್ಯಂ ಅರಹನ್ತಂ ಸಮ್ಮಾಸಮ್ಬುದ್ಧನ್ತಿ। ದುತಿಯಮ್ಪಿ ಖೋ ಸೀಹೋ ಸೇನಾಪತಿ ಯೇನ ನಿಗಣ್ಠೋ ನಾಟಪುತ್ತೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ನಿಗಣ್ಠಂ ನಾಟಪುತ್ತಂ ಏತದವೋಚ ಇಚ್ಛಾಮಹಂ। ಭನ್ತೇ। ಸಮಣಂ ಗೋತಮಂ ದಸ್ಸನಾಯ ಉಪಸಙ್ಕಮಿತುನ್ತಿ। ಕಿಂ ಪನ ತ್ವಂ। ಸೀಹ। ಕಿರಿಯವಾದೋ ಸಮಾನೋ ಅಕಿರಿಯವಾದಂ ಸಮಣಂ ಗೋತಮಂ ದಸ್ಸನಾಯ ಉಪಸಙ್ಕಮಿಸ್ಸಸಿ॥ ಸಮಣೋ ಹಿ। ಸೀಹ। ಗೋತಮೋ ಅಕಿರಿಯವಾದೋ ಅಕಿರಿಯಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ। ದುತಿಯಮ್ಪಿ ಖೋ ಸೀಹಸ್ಸ ಸೇನಾಪತಿಸ್ಸ ಯೋ ಅಹೋಸಿ ಗಮಿಕಾಭಿಸಙ್ಖಾರೋ ಭಗವನ್ತಂ ದಸ್ಸನಾಯ। ಸೋ ಪಟಿಪ್ಪಸ್ಸಮ್ಭಿ। ತತಿಯಮ್ಪಿ ಖೋ ಅಭಿಞ್ಞಾತಾ ಅಭಿಞ್ಞಾತಾ ಲಿಚ್ಛವೀ ಸನ್ಧಾಗಾರೇ ಸನ್ನಿಸಿನ್ನಾ ಸನ್ನಿಪತಿತಾ ಅನೇಕಪರಿಯಾಯೇನ ಬುದ್ಧಸ್ಸ ವಣ್ಣಂ ಭಾಸನ್ತಿ। ಧಮ್ಮಸ್ಸ ವಣ್ಣಂ ಭಾಸನ್ತಿ। ಸಙ್ಘಸ್ಸ ವಣ್ಣಂ ಭಾಸನ್ತಿ। ತತಿಯಮ್ಪಿ ಖೋ ಸೀಹಸ್ಸ ಸೇನಾಪತಿಸ್ಸ ಏತದಹೋಸಿ ನಿಸ್ಸಂಸಯಂ ಖೋ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ಭವಿಸ್ಸತಿ। ತಥಾ ಹಿಮೇ ಅಭಿಞ್ಞಾತಾ ಅಭಿಞ್ಞಾತಾ ಲಿಚ್ಛವೀ ಸನ್ಧಾಗಾರೇ ಸನ್ನಿಸಿನ್ನಾ ಸನ್ನಿಪತಿತಾ ಅನೇಕಪರಿಯಾಯೇನ ಬುದ್ಧಸ್ಸ ವಣ್ಣಂ ಭಾಸನ್ತಿ। ಧಮ್ಮಸ್ಸ ವಣ್ಣಂ ಭಾಸನ್ತಿ। ಸಙ್ಘಸ್ಸ ವಣ್ಣಂ ಭಾಸನ್ತಿ। ಕಿಞ್ಹಿ ಮೇ ಕರಿಸ್ಸನ್ತಿ ನಿಗಣ್ಠಾ ಅಪಲೋಕಿತಾ ವಾ ಅನಪಲೋಕಿತಾ ವಾ॥ ಯಂನೂನಾಹಂ ಅನಪಲೋಕೇತ್ವಾವ ನಿಗಣ್ಠೇ ತಂ ಭಗವನ್ತಂ ದಸ್ಸನಾಯ ಉಪಸಙ್ಕಮೇಯ್ಯಂ ಅರಹನ್ತಂ ಸಮ್ಮಾಸಮ್ಬುದ್ಧನ್ತಿ।>
    text <ಅಥ ಖೋ ಸೀಹೋ ಸೇನಾಪತಿ ಪಞ್ಚಹಿ ರಥಸತೇಹಿ ದಿವಾ ದಿವಸ್ಸ ವೇಸಾಲಿಯಾ ನಿಯ್ಯಾಸಿ ಭಗವನ್ತಂ ದಸ್ಸನಾಯ। ಯಾವತಿಕಾ ಯಾನಸ್ಸ ಭೂಮಿ। ಯಾನೇನ ಗನ್ತ್ವಾ ಯಾನಾ ಪಚ್ಚೋರೋಹಿತ್ವಾ ಪತ್ತಿಕೋವ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಸೀಹೋ ಸೇನಾಪತಿ ಭಗವನ್ತಂ ಏತದವೋಚ ಸುತಂ ಮೇ ತಂ। ಭನ್ತೇ। ಅಕಿರಿಯವಾದೋ ಸಮಣೋ ಗೋತಮೋ ಅಕಿರಿಯಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ। ಯೇ ತೇ। ಭನ್ತೇ। ಏವಮಾಹಂಸು ಅಕಿರಿಯವಾದೋ ಸಮಣೋ ಗೋತಮೋ। ಅಕಿರಿಯಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ। ಕಚ್ಚಿ ತೇ। ಭನ್ತೇ। ಭಗವತೋ ವುತ್ತವಾದಿನೋ। ನ ಚ ಭಗವನ್ತಂ ಅಭೂತೇನ ಅಬ್ಭಾಚಿಕ್ಖನ್ತಿ। ಧಮ್ಮಸ್ಸ ಚಾನುಧಮ್ಮಂ ಬ್ಯಾಕರೋನ್ತಿ। ನ ಚ ಕೋಚಿ ಸಹಧಮ್ಮಿಕೋ ವಾದಾನುವಾದೋ ಗಾರಯ್ಹಂ ಠಾನಂ ಆಗಚ್ಛತಿ॥ ಅನಬ್ಭಕ್ಖಾತುಕಾಮಾ ಹಿ ಮಯಂ। ಭನ್ತೇ। ಭಗವನ್ತನ್ತಿ।>
    text <೨೯೧>, <ಅತ್ಥಿ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಅಕಿರಿಯವಾದೋ ಸಮಣೋ ಗೋತಮೋ। ಅಕಿರಿಯಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ। ಅತ್ಥಿ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಕಿರಿಯವಾದೋ ಸಮಣೋ ಗೋತಮೋ ಕಿರಿಯಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ। ಅತ್ಥಿ। ಸೀಹ। ಪರಿಯಾಯೋ ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಉಚ್ಛೇದವಾದೋ ಸಮಣೋ ಗೋತಮೋ ಉಚ್ಛೇದಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ। ಅತ್ಥಿ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಜೇಗುಚ್ಛೀ ಸಮಣೋ ಗೋತಮೋ। ಜೇಗುಚ್ಛಿತಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ। ಅತ್ಥಿ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ವೇನಯಿಕೋ ಸಮಣೋ ಗೋತಮೋ। ವಿನಯಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ। ಅತ್ಥಿ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ತಪಸ್ಸೀ ಸಮಣೋ ಗೋತಮೋ। ತಪಸ್ಸಿತಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ। ಅತ್ಥಿ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಅಪಗಬ್ಭೋ ಸಮಣೋ ಗೋತಮೋ। ಅಪಗಬ್ಭತಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ। ಅತ್ಥಿ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಅಸ್ಸತ್ಥೋ ಸಮಣೋ ಗೋತಮೋ। ಅಸ್ಸಾಸಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ।>
    text <೨೯೨>, <ಕತಮೋ ಚ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಅಕಿರಿಯವಾದೋ ಸಮಣೋ ಗೋತಮೋ। ಅಕಿರಿಯಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ॥ ಅಹಞ್ಹಿ। ಸೀಹ। ಅಕಿರಿಯಂ ವದಾಮಿ ಕಾಯದುಚ್ಚರಿತಸ್ಸ ವಚೀದುಚ್ಚರಿತಸ್ಸ ಮನೋದುಚ್ಚರಿತಸ್ಸ। ಅನೇಕವಿಹಿತಾನಂ ಪಾಪಕಾನಂ ಅಕುಸಲಾನಂ ಧಮ್ಮಾನಂ ಅಕಿರಿಯಂ ವದಾಮಿ। ಅಯಂ ಖೋ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಅಕಿರಿಯವಾದೋ ಸಮಣೋ ಗೋತಮೋ। ಅಕಿರಿಯಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ।>
    text <ಕತಮೋ ಚ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಕಿರಿಯವಾದೋ ಸಮಣೋ ಗೋತಮೋ। ಕಿರಿಯಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ॥ ಅಹಞ್ಹಿ। ಸೀಹ। ಕಿರಿಯಂ ವದಾಮಿ ಕಾಯಸುಚರಿತಸ್ಸ ವಚೀಸುಚರಿತಸ್ಸ ಮನೋಸುಚರಿತಸ್ಸ। ಅನೇಕವಿಹಿತಾನಂ ಕುಸಲಾನಂ ಧಮ್ಮಾನಂ ಕಿರಿಯಂ ವದಾಮಿ। ಅಯಂ ಖೋ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಕಿರಿಯವಾದೋ ಸಮಣೋ ಗೋತಮೋ। ಕಿರಿಯಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ।>
    text <ಕತಮೋ ಚ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಉಚ್ಛೇದವಾದೋ ಸಮಣೋ ಗೋತಮೋ। ಉಚ್ಛೇದಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ॥ ಅಹಞ್ಹಿ। ಸೀಹ। ಉಚ್ಛೇದಂ ವದಾಮಿ ರಾಗಸ್ಸ ದೋಸಸ್ಸ ಮೋಹಸ್ಸ। ಅನೇಕವಿಹಿತಾನಂ ಪಾಪಕಾನಂ ಅಕುಸಲಾನಂ ಧಮ್ಮಾನಂ ಉಚ್ಛೇದಂ ವದಾಮಿ। ಅಯಂ ಖೋ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಉಚ್ಛೇದವಾದೋ ಸಮಣೋ ಗೋತಮೋ ಉಚ್ಛೇದಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ।>
    text <ಕತಮೋ ಚ। ಸೀಹ। ಪರಿಯಾಯೋ ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಜೇಗುಚ್ಛೀ ಸಮಣೋ ಗೋತಮೋ। ಜೇಗುಚ್ಛಿತಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ॥ ಅಹಞ್ಹಿ। ಸೀಹ। ಜಿಗುಚ್ಛಾಮಿ ಕಾಯದುಚ್ಚರಿತೇನ ವಚೀದುಚ್ಚರಿತೇನ ಮನೋದುಚ್ಚರಿತೇನ। ಅನೇಕವಿಹಿತಾನಂ ಪಾಪಕಾನಂ ಅಕುಸಲಾನಂ ಧಮ್ಮಾನಂ ಸಮಾಪತ್ತಿಯಾ ಜಿಗುಚ್ಛಾಮಿ। ಅಯಂ ಖೋ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಜೇಗುಚ್ಛೀ ಸಮಣೋ ಗೋತಮೋ। ಜೇಗುಚ್ಛಿತಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ।>
    text <ಕತಮೋ ಚ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ವೇನಯಿಕೋ ಸಮಣೋ ಗೋತಮೋ। ವಿನಯಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ॥ ಅಹಞ್ಹಿ। ಸೀಹ। ವಿನಯಾಯ ಧಮ್ಮಂ ದೇಸೇಮಿ ರಾಗಸ್ಸ ದೋಸಸ್ಸ ಮೋಹಸ್ಸ। ಅನೇಕವಿಹಿತಾನಂ ಪಾಪಕಾನಂ ಅಕುಸಲಾನಂ ಧಮ್ಮಾನಂ ವಿನಯಾಯ ಧಮ್ಮಂ ದೇಸೇಮಿ। ಅಯಂ ಖೋ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ವೇನಯಿಕೋ ಸಮಣೋ ಗೋತಮೋ। ವಿನಯಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ।>
    text <ಕತಮೋ ಚ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ತಪಸ್ಸೀ ಸಮಣೋ ಗೋತಮೋ। ತಪಸ್ಸಿತಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ॥ ತಪನೀಯಾಹಂ। ಸೀಹ। ಪಾಪಕೇ ಅಕುಸಲೇ ಧಮ್ಮೇ ವದಾಮಿ ಕಾಯದುಚ್ಚರಿತಂ ವಚೀದುಚ್ಚರಿತಂ ಮನೋದುಚ್ಚರಿತಂ। ಯಸ್ಸ ಖೋ। ಸೀಹ। ತಪನೀಯಾ ಪಾಪಕಾ ಅಕುಸಲಾ ಧಮ್ಮಾ ಪಹೀನಾ ಉಚ್ಛಿನ್ನಮೂಲಾ ತಾಲಾವತ್ಥುಕತಾ ಅನಭಾವಙ್ಕತಾ ಆಯತಿಂ ಅನುಪ್ಪಾದಧಮ್ಮಾ। ತಮಹಂ ತಪಸ್ಸೀತಿ ವದಾಮಿ। ತಥಾಗತಸ್ಸ ಖೋ। ಸೀಹ। ತಪನೀಯಾ ಪಾಪಕಾ ಅಕುಸಲಾ ಧಮ್ಮಾ ಪಹೀನಾ ಉಚ್ಛೀನ್ನಮೂಲಾ ತಾಲಾವತ್ಥುಕತಾ ಅನಭಾವಂಕತಾ ಆಯತಿಂ ಅನುಪ್ಪಾದಧಮ್ಮಾ। ಅಯಂ ಖೋ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ತಪಸ್ಸೀ ಸಮಣೋ ಗೋತಮೋ ತಪಸ್ಸಿತಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ।>
    text <ಕತಮೋ ಚ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಅಪಗಬ್ಭೋ ಸಮಣೋ ಗೋತಮೋ ಅಪಗಬ್ಭತಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ॥ ಯಸ್ಸ ಖೋ। ಸೀಹ। ಆಯತಿಂ ಗಬ್ಭಸೇಯ್ಯಾ ಪುನಬ್ಭವಾಭಿನಿಬ್ಬತ್ತಿ ಪಹೀನಾ ಉಚ್ಛಿನ್ನಮೂಲಾ ತಾಲಾವತ್ಥುಕತಾ ಅನಭಾವಂಕತಾ ಆಯತಿಂ ಅನುಪ್ಪಾದಧಮ್ಮಾ। ತಮಹಂ ಅಪಗಬ್ಭೋತಿ ವದಾಮಿ। ತಥಾಗತಸ್ಸ ಖೋ। ಸೀಹ। ಆಯತಿಂ ಗಬ್ಭಸೇಯ್ಯಾ ಪುನಬ್ಭವಾಭಿನಿಬ್ಬತ್ತಿ ಪಹೀನಾ ಉಚ್ಛಿನ್ನಮೂಲಾ ತಾಲಾವತ್ಥುಕತಾ ಅನಭಾವಂಕತಾ ಆಯತಿಂ ಅನುಪ್ಪಾದಧಮ್ಮಾ। ಅಯಂ ಖೋ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಅಪಗಬ್ಭೋ ಸಮಣೋ ಗೋತಮೋ। ಅಪಗಬ್ಭತಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ।>
    text <ಕತಮೋ ಚ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಅಸ್ಸತ್ಥೋ ಸಮಣೋ ಗೋತಮೋ ಅಸ್ಸಾಸಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ॥ ಅಹಞ್ಹಿ। ಸೀಹ। ಅಸ್ಸತ್ಥೋ ಪರಮೇನ ಅಸ್ಸಾಸೇನ। ಅಸ್ಸಾಸಾಯ ಧಮ್ಮಂ ದೇಸೇಮಿ। ತೇನ ಚ ಸಾವಕೇ ವಿನೇಮಿ। ಅಯಂ ಖೋ। ಸೀಹ। ಪರಿಯಾಯೋ। ಯೇನ ಮಂ ಪರಿಯಾಯೇನ ಸಮ್ಮಾ ವದಮಾನೋ ವದೇಯ್ಯ ಅಸ್ಸತ್ಥೋ ಸಮಣೋ ಗೋತಮೋ ಅಸ್ಸಾಸಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ।>
    text <೨೯೩>, <ಏವಂ ವುತ್ತೇ ಸೀಹೋ ಸೇನಾಪತಿ ಭಗವನ್ತಂ ಏತದವೋಚ ಅಭಿಕ್ಕನ್ತಂ। ಭನ್ತೇ…ಪೇ॰… ಉಪಾಸಕಂ ಮಂ ಭಗವಾ ಧಾರೇತು ಅಜ್ಜತಗ್ಗೇ ಪಾಣುಪೇತಂ ಸರಣಂ ಗತನ್ತಿ। ಅನುವಿಚ್ಚಕಾರಂ ಖೋ। ಸೀಹ। ಕರೋಹಿ। ಅನುವಿಚ್ಚಕಾರೋ ತುಮ್ಹಾದಿಸಾನಂ ಞಾತಮನುಸ್ಸಾನಂ ಸಾಧು ಹೋತೀತಿ। ಇಮಿನಾಪಾಹಂ। ಭನ್ತೇ। ಭಗವತೋ ಭಿಯ್ಯೋಸೋಮತ್ತಾಯ ಅತ್ತಮನೋ ಅಭಿರದ್ಧೋ। ಯಂ ಮಂ ಭಗವಾ ಏವಮಾಹ ಅನುವಿಚ್ಚಕಾರಂ ಖೋ। ಸೀಹ। ಕರೋಹಿ। ಅನುವಿಚ್ಚಕಾರೋ ತುಮ್ಹಾದಿಸಾನಂ ಞಾತಮನುಸ್ಸಾನಂ ಸಾಧು ಹೋತೀತಿ। ಮಮಞ್ಹಿ। ಭನ್ತೇ। ಅಞ್ಞತಿತ್ಥಿಯಾ ಸಾವಕಂ ಲಭಿತ್ವಾ ಕೇವಲಕಪ್ಪಂ ವೇಸಾಲಿಂ ಪಟಾಕಂ ಪರಿಹರೇಯ್ಯುಂ ಸೀಹೋ ಖೋ ಅಮ್ಹಾಕಂ ಸೇನಾಪತಿ ಸಾವಕತ್ತಂ ಉಪಗತೋತಿ। ಅಥ ಚ ಪನ ಮಂ ಭಗವಾ ಏವಮಾಹ ಅನುವಿಚ್ಚಕಾರಂ ಖೋ। ಸೀಹ। ಕರೋಹಿ। ಅನುವಿಚ್ಚಕಾರೋ ತುಮ್ಹಾದಿಸಾನಂ ಞಾತಮನುಸ್ಸಾನಂ ಸಾಧು ಹೋತೀತಿ। ಏಸಾಹಂ। ಭನ್ತೇ। ದುತಿಯಮ್ಪಿ ಭಗವನ್ತಂ ಸರಣಂ ಗಚ್ಛಾಮಿ ಧಮ್ಮಞ್ಚ ಭಿಕ್ಖುಸಙ್ಘಞ್ಚ। ಉಪಾಸಕಂ ಮಂ ಭಗವಾ ಧಾರೇತು ಅಜ್ಜತಗ್ಗೇ ಪಾಣುಪೇತಂ ಸರಣಂ ಗತನ್ತಿ। ದೀಘರತ್ತಂ ಖೋ ತೇ। ಸೀಹ। ನಿಗಣ್ಠಾನಂ ಓಪಾನಭೂತಂ ಕುಲಂ। ಯೇನ ನೇಸಂ ಉಪಗತಾನಂ ಪಿಣ್ಡಕಂ ದಾತಬ್ಬಂ ಮಞ್ಞೇಯ್ಯಾಸೀತಿ। ಇಮಿನಾಪಾಹಂ। ಭನ್ತೇ। ಭಗವತೋ ಭಿಯ್ಯೋಸೋಮತ್ತಾಯ ಅತ್ತಮನೋ ಅಭಿರದ್ಧೋ। ಯಂ ಮಂ ಭಗವಾ ಏವಮಾಹ ದೀಘರತ್ತಂ ಖೋ ತೇ। ಸೀಹ। ನಿಗಣ್ಠಾನಂ ಓಪಾನಭೂತಂ ಕುಲಂ। ಯೇನ ನೇಸಂ ಉಪಗತಾನಂ ಪಿಣ್ಡಕಂ ದಾತಬ್ಬಂ ಮಞ್ಞೇಯ್ಯಾಸೀತಿ। ಸುತಂ ಮೇ ತಂ। ಭನ್ತೇ। ಸಮಣೋ ಗೋತಮೋ ಏವಮಾಹ ಮಯ್ಹಮೇವ ದಾನಂ ದಾತಬ್ಬಂ। ನ ಅಞ್ಞೇಸಂ ದಾನಂ ದಾತಬ್ಬಂ। ಮಯ್ಹಮೇವ ಸಾವಕಾನಂ ದಾನಂ ದಾತಬ್ಬಂ। ನ ಅಞ್ಞೇಸಂ ಸಾವಕಾನಂ ದಾನಂ ದಾತಬ್ಬಂ। ಮಯ್ಹಮೇವ ದಿನ್ನಂ ಮಹಪ್ಫಲಂ। ನ ಅಞ್ಞೇಸಂ ದಿನ್ನಂ ಮಹಪ್ಫಲಂ। ಮಯ್ಹಮೇವ ಸಾವಕಾನಂ ದಿನ್ನಂ ಮಹಪ್ಫಲಂ। ನ ಅಞ್ಞೇಸಂ ಸಾವಕಾನಂ ದಿನ್ನಂ ಮಹಪ್ಫಲನ್ತಿ। ಅಥ ಚ ಪನ ಮಂ ಭಗವಾ ನಿಗಣ್ಠೇಸುಪಿ ದಾನೇ ಸಮಾದಪೇತಿ। ಅಪಿ ಚ। ಭನ್ತೇ। ಮಯಮೇತ್ಥ ಕಾಲಂ ಜಾನಿಸ್ಸಾಮ। ಏಸಾಹಂ। ಭನ್ತೇ। ತತಿಯಮ್ಪಿ ಭಗವನ್ತಂ ಸರಣಂ ಗಚ್ಛಾಮಿ ಧಮ್ಮಞ್ಚ ಭಿಕ್ಖುಸಙ್ಘಞ್ಚ। ಉಪಾಸಕಂ ಮಂ ಭಗವಾ ಧಾರೇತು ಅಜ್ಜತಗ್ಗೇ ಪಾಣುಪೇತಂ ಸರಣಂ ಗತನ್ತಿ।>
    text <ಅಥ ಖೋ ಭಗವಾ ಸೀಹಸ್ಸ ಸೇನಾಪತಿಸ್ಸ ಅನುಪುಬ್ಬಿಂ ಕಥಂ ಕಥೇಸಿ। ಸೇಯ್ಯಥಿದಂ ದಾನಕಥಂ…ಪೇ॰… ಅಪರಪ್ಪಚ್ಚಯೋ ಸತ್ಥುಸಾಸನೇ ಭಗವನ್ತಂ ಏತದವೋಚ ಅಧಿವಾಸೇತು ಮೇ। ಭನ್ತೇ। ಭಗವಾ ಸ್ವಾತನಾಯ ಭತ್ತಂ ಸದ್ಧಿಂ ಭಿಕ್ಖುಸಙ್ಘೇನಾತಿ। ಅಧಿವಾಸೇಸಿ ಭಗವಾ ತುಣ್ಹೀಭಾವೇನ। ಅಥ ಖೋ ಸೀಹೋ ಸೇನಾಪತಿ ಭಗವತೋ ಅಧಿವಾಸನಂ ವಿದಿತ್ವಾ ಉಟ್ಠಾಯಾಸನಾ ಭಗವನ್ತಂ ಅಭಿವಾದೇತ್ವಾ ಪದಕ್ಖಿಣಂ ಕತ್ವಾ ಪಕ್ಕಾಮಿ।>
    text <೨೯೪>, <ಅಥ ಖೋ ಸೀಹೋ ಸೇನಾಪತಿ ಅಞ್ಞತರಂ ಪುರಿಸಂ ಆಣಾಪೇಸಿ ಗಚ್ಛ। ಭಣೇ। ಪವತ್ತಮಂಸಂ ಜಾನಾಹೀತಿ। ಅಥ ಖೋ ಸೀಹೋ ಸೇನಾಪತಿ ತಸ್ಸಾ ರತ್ತಿಯಾ ಅಚ್ಚಯೇನ ಪಣೀತಂ ಖಾದನೀಯಂ ಭೋಜನೀಯಂ ಪಟಿಯಾದಾಪೇತ್ವಾ ಭಗವತೋ ಕಾಲಂ ಆರೋಚಾಪೇಸಿ ಕಾಲೋ। ಭನ್ತೇ। ನಿಟ್ಠಿತಂ ಭತ್ತನ್ತಿ। ಅಥ ಖೋ ಭಗವಾ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ಯೇನ ಸೀಹಸ್ಸ ಸೇನಾಪತಿಸ್ಸ ನಿವೇಸನಂ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಞ್ಞತ್ತೇ ಆಸನೇ ನಿಸೀದಿ ಸದ್ಧಿಂ ಭಿಕ್ಖುಸಙ್ಘೇನ।>
    text <ತೇನ ಖೋ ಪನ ಸಮಯೇನ ಸಮ್ಬಹುಲಾ ನಿಗಣ್ಠಾ ವೇಸಾಲಿಯಂ ರಥಿಕಾಯ ರಥಿಕಂ ಸಿಙ್ಘಾಟಕೇನ ಸಿಙ್ಘಾಟಕಂ ಬಾಹಾ ಪಗ್ಗಯ್ಹ ಕನ್ದನ್ತಿ ಅಜ್ಜ ಸೀಹೇನ ಸೇನಾಪತಿನಾ ಥೂಲಂ ಪಸುಂ ವಧಿತ್ವಾ ಸಮಣಸ್ಸ ಗೋತಮಸ್ಸ ಭತ್ತಂ ಕತಂ। ತಂ ಸಮಣೋ ಗೋತಮೋ ಜಾನಂ ಉದ್ದಿಸ್ಸಕತಂ ಮಂಸಂ ಪರಿಭುಞ್ಜತಿ ಪಟಿಚ್ಚಕಮ್ಮನ್ತಿ। ಅಥ ಖೋ ಅಞ್ಞತರೋ ಪುರಿಸೋ ಯೇನ ಸೀಹೋ ಸೇನಾಪತಿ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಸೀಹಸ್ಸ ಸೇನಾಪತಿಸ್ಸ ಉಪಕಣ್ಣಕೇ ಆರೋಚೇಸಿ ಯಗ್ಘೇ। ಭನ್ತೇ। ಜಾನೇಯ್ಯಾಸಿ। ಏತೇ ಸಮ್ಬಹುಲಾ ನಿಗಣ್ಠಾ ವೇಸಾಲಿಯಂ ರಥಿಕಾಯ ರಥಿಕಂ ಸಿಙ್ಘಾಟಕೇನ ಸಿಙ್ಘಾಟಕಂ ಬಾಹಾ ಪಗ್ಗಯ್ಹ ಕನ್ದನ್ತಿ ಅಜ್ಜ ಸೀಹೇನ ಸೇನಾಪತಿನಾ ಥೂಲಂ ಪಸುಂ ವಧಿತ್ವಾ ಸಮಣಸ್ಸ ಗೋತಮಸ್ಸ ಭತ್ತಂ ಕತಂ। ತಂ ಸಮಣೋ ಗೋತಮೋ ಜಾನಂ ಉದ್ದಿಸ್ಸಕತಂ ಮಂಸಂ ಪರಿಭುಞ್ಜತಿ ಪಟಿಚ್ಚಕಮ್ಮನ್ತಿ। ಅಲಂ ಅಯ್ಯೋ। ದೀಘರತ್ತಮ್ಪಿ ತೇ ಆಯಸ್ಮನ್ತಾ ಅವಣ್ಣಕಾಮಾ ಬುದ್ಧಸ್ಸ। ಅವಣ್ಣಕಾಮಾ ಧಮ್ಮಸ್ಸ। ಅವಣ್ಣಕಾಮಾ ಸಙ್ಘಸ್ಸ। ನ ಚ ಪನ ತೇ ಆಯಸ್ಮನ್ತಾ ಜಿರಿದನ್ತಿ ತಂ ಭಗವನ್ತಂ ಅಸತಾ ತುಚ್ಛಾ ಮುಸಾ ಅಭೂತೇನ ಅಬ್ಭಾಚಿಕ್ಖನ್ತಾ। ನ ಚ ಮಯಂ ಜೀವಿತಹೇತುಪಿ ಸಞ್ಚಿಚ್ಚ ಪಾಣಂ ಜೀವಿತಾ ವೋರೋಪೇಯ್ಯಾಮಾತಿ। ಅಥ ಖೋ ಸೀಹೋ ಸೇನಾಪತಿ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಪಣೀತೇನ ಖಾದನೀಯೇನ ಭೋಜನೀಯೇನ ಸಹತ್ಥಾ ಸನ್ತಪ್ಪೇತ್ವಾ ಸಮ್ಪವಾರೇತ್ವಾ ಭಗವನ್ತಂ ಭುತ್ತಾವಿಂ ಓನೀತಪತ್ತಪಾಣಿಂ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಂ ಖೋ ಸೀಹಂ ಸೇನಾಪತಿಂ ಭಗವಾ ಧಮ್ಮಿಯಾ ಕಥಾಯ ಸನ್ದಸ್ಸೇತ್ವಾ ಸಮಾದಪೇತ್ವಾ ಸಮುತ್ತೇಜೇತ್ವಾ ಸಮ್ಪಹಂಸೇತ್ವಾ ಉಟ್ಠಾಯಾಸನಾ ಪಕ್ಕಾಮಿ। ಅಥ ಖೋ ಭಗವಾ ಏತಸ್ಮಿಂ ನಿದಾನೇ ಏತಸ್ಮಿಂ ಪಕರಣೇ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ನ। ಭಿಕ್ಖವೇ। ಜಾ ನಂ ಉದ್ದಿಸ್ಸಕತಂ ಮಂಸಂ ಪರಿಭುಞ್ಜಿತಬ್ಬಂ। ಯೋ ಪರಿಭುಞ್ಜೇಯ್ಯ ಆಪತ್ತಿ ದುಕ್ಕಟಸ್ಸ। ಅನುಜಾನಾಮಿ। ಭಿಕ್ಖವೇ। ತಿಕೋಟಿಪರಿಸುದ್ಧಂ ಮಚ್ಛಮಂಸಂ ಅದಿಟ್ಠಂ ಅಸ್ಸುತಂ ಅಪರಿಸಙ್ಕಿತನ್ತಿ।>
    stand <ಸೀಹಸೇನಾಪತಿವತ್ಥು ನಿಟ್ಠಿತಂ।>
  text <೧೭೯॥ ಕಪ್ಪಿಯಭೂಮಿಅನುಜಾನನಾ>
    text <೨೯೫>, <ತೇನ ಖೋ ಪನ ಸಮಯೇನ ವೇಸಾಲೀ ಸುಭಿಕ್ಖಾ ಹೋತಿ ಸುಸಸ್ಸಾ ಸುಲಭಪಿಣ್ಡಾ। ಸುಕರಾ ಉಞ್ಛೇನ ಪಗ್ಗಹೇನ ಯಾಪೇತುಂ। ಅಥ ಖೋ ಭಗವತೋ ರಹೋಗತಸ್ಸ ಪಟಿಸಲ್ಲೀನಸ್ಸ ಏವಂ ಚೇತಸೋ ಪರಿವಿತಕ್ಕೋ ಉದಪಾದಿ ಯಾನಿ ತಾನಿ ಮಯಾ ಭಿಕ್ಖೂನಂ ಅನುಞ್ಞಾತಾನಿ ದುಬ್ಭಿಕ್ಖೇ ದುಸ್ಸಸ್ಸೇ ದುಲ್ಲಭಪಿಣ್ಡೇ ಅನ್ತೋ ವುಟ್ಠಂ ಅನ್ತೋ ಪಕ್ಕಂ ಸಾಮಂ ಪಕ್ಕಂ ಉಗ್ಗಹಿತಪಟಿಗ್ಗಹಿತಕಂ ತತೋ ನೀಹಟಂ ಪುರೇಭತ್ತಂ ಪಟಿಗ್ಗಹಿತಂ ವನಟ್ಠಂ ಪೋಕ್ಖರಟ್ಠಂ। ಅಜ್ಜಾಪಿ ನು ಖೋ ತಾನಿ ಭಿಕ್ಖೂ ಪರಿಭುಞ್ಜನ್ತೀತಿ। ಅಥ ಖೋ ಭಗವಾ ಸಾಯನ್ಹಸಮಯಂ ಪಟಿಸಲ್ಲಾನಾ ವುಟ್ಠಿತೋ ಆಯಸ್ಮನ್ತಂ ಆನನ್ದಂ ಆಮನ್ತೇಸಿ ಯಾನಿ ತಾನಿ। ಆನನ್ದ। ಮಯಾ ಭಿಕ್ಖೂನಂ ಅನುಞ್ಞಾತಾನಿ ದುಬ್ಭಿಕ್ಖೇ ದುಸ್ಸಸ್ಸೇ ದುಲ್ಲಭಪಿಣ್ಡೇ ಅನ್ತೋ ವುಟ್ಠಂ ಅನ್ತೋ ಪಕ್ಕಂ ಸಾಮಂ ಪಕ್ಕಂ ಉಗ್ಗಹಿತಪಟಿಗ್ಗಹಿತಕಂ ತತೋ ನೀಹಟಂ ಪುರೇಭತ್ತಂ ಪಟಿಗ್ಗಹಿತಂ ವನಟ್ಠಂ ಪೋಕ್ಖರಟ್ಠಂ। ಅಜ್ಜಾಪಿ ನು ಖೋ ತಾನಿ ಭಿಕ್ಖೂ ಪರಿಭುಞ್ಜನ್ತೀತಿ॥ ಪರಿಭುಞ್ಜನ್ತಿ ಭಗವಾತಿ। ಅಥ ಖೋ ಭಗವಾ ಏತಸ್ಮಿಂ ನಿದಾನೇ ಏತಸ್ಮಿಂ ಪಕರಣೇ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ಯಾನಿ ತಾನಿ। ಭಿಕ್ಖವೇ। ಮಯಾ ಭಿಕ್ಖೂನಂ ಅನುಞ್ಞಾತಾನಿ ದುಬ್ಭಿಕ್ಖೇ ದುಸ್ಸಸ್ಸೇ ದುಲ್ಲಭಪಿಣ್ಡೇ ಅನ್ತೋ ವುಟ್ಠಂ ಅನ್ತೋ ಪಕ್ಕಂ ಸಾಮಂ ಪಕ್ಕಂ ಉಗ್ಗಹಿತಪಟಿಗ್ಗಹಿತಕಂ ತತೋ ನೀಹಟಂ ಪುರೇಭತ್ತಂ ಪಟಿಗ್ಗಹಿತಂ ವನಟ್ಠಂ ಪೋಕ್ಖರಟ್ಠಂ। ತಾನಾಹಂ ಅಜ್ಜತಗ್ಗೇ ಪಟಿಕ್ಖಿಪಾಮಿ। ನ। ಭಿಕ್ಖವೇ। ಅನ್ತೋ ವುಟ್ಠಂ ಅನ್ತೋ ಪಕ್ಕಂ ಸಾಮಂ ಪಕ್ಕಂ ಉಗ್ಗಹಿತಪಟಿಗ್ಗಹಿತಕಂ ಪರಿಭುಞ್ಜಿತಬ್ಬಂ। ಯೋ ಪರಿಭುಞ್ಜೇಯ್ಯ। ಆಪತ್ತಿ ದುಕ್ಕಟಸ್ಸ। ನ ಚ। ಭಿಕ್ಖವೇ। ತತೋ ನೀಹಟಂ ಪುರೇಭತ್ತಂ ಪಟಿಗ್ಗಹಿತಂ ವನಟ್ಠಂ ಪೋಕ್ಖರಟ್ಠಂ ಭುತ್ತಾವಿನಾ ಪವಾರಿತೇನ ಅನತಿರಿತ್ತಂ ಪರಿಭುಞ್ಜಿತಬ್ಬಂ। ಯೋ ಪರಿಭುಞ್ಜೇಯ್ಯ। ಯಥಾಧಮ್ಮೋ ಕಾರೇತಬ್ಬೋತಿ।>
    text <ತೇನ ಖೋ ಪನ ಸಮಯೇನ ಜಾನಪದಾ ಮನುಸ್ಸಾ ಬಹುಂ ಲೋಣಮ್ಪಿ। ತೇಲಮ್ಪಿ। ತಣ್ಡುಲಮ್ಪಿ। ಖಾದನೀಯಮ್ಪಿ ಸಕಟೇಸು ಆರೋಪೇತ್ವಾ ಬಹಾರಾಮಕೋಟ್ಠಕೇ ಸಕಟಪರಿವಟ್ಟಂ ಕರಿತ್ವಾ ಅಚ್ಛನ್ತಿ ಯದಾ ಪಟಿಪಾಟಿಂ ಲಭಿಸ್ಸಾಮ। ತದಾ ಭತ್ತಂ ಕರಿಸ್ಸಾಮಾತಿ। ಮಹಾ ಚ ಮೇಘೋ ಉಗ್ಗತೋ ಹೋತಿ। ಅಥ ಖೋ ತೇ ಮನುಸ್ಸಾ ಯೇನಾಯಸ್ಮಾ ಆನನ್ದೋ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಆಯಸ್ಮನ್ತಂ ಆನನ್ದಂ ಏತದವೋಚುಂ ಇಧ। ಭನ್ತೇ ಆನನ್ದ। ಬಹುಂ ಲೋಣಮ್ಪಿ। ತೇಲಮ್ಪಿ। ತಣ್ಡುಲಮ್ಪಿ। ಖಾದನೀಯಮ್ಪಿ ಸಕಟೇಸು ಆರೋಪಿತಾ ತಿಟ್ಠನ್ತಿ। ಮಹಾ ಚ ಮೇಘೋ ಉಗ್ಗತೋ। ಕಥಂ ನು ಖೋ। ಭನ್ತೇ ಆನನ್ದ। ಪಟಿಪಜ್ಜಿತಬ್ಬನ್ತಿ॥ ಅಥ ಖೋ ಆಯಸ್ಮಾ ಆನನ್ದೋ ಭಗವತೋ ಏತಮತ್ಥಂ ಆರೋಚೇಸಿ। ತೇನ ಹಾನನ್ದ। ಸಙ್ಘೋ ಪಚ್ಚನ್ತಿಮಂ ವಿಹಾರಂ ಕಪ್ಪಿಯಭೂಮಿಂ ಸಮ್ಮನ್ನಿತ್ವಾ ತತ್ಥ ವಾಸೇತು। ಯಂ ಸಙ್ಘೋ ಆಕಙ್ಖತಿ ವಿಹಾರಂ ವಾ ಅಡ್ಢಯೋಗಂ ವಾ ಪಾಸಾದಂ ವಾ ಹಮ್ಮಿಯಂ ವಾ ಗುಹಂ ವಾ। ಏವಞ್ಚ ಪನ। ಭಿಕ್ಖವೇ। ಸಮ್ಮನ್ನಿತಬ್ಬಾ। ಬ್ಯತ್ತೇನ ಭಿಕ್ಖುನಾ ಪಟಿಬಲೇನ ಸಙ್ಘೋ ಞಾಪೇತಬ್ಬೋ>
    text <ಸುಣಾತು ಮೇ। ಭನ್ತೇ। ಸಙ್ಘೋ। ಯದಿ ಸಙ್ಘಸ್ಸ ಪತ್ತಕಲ್ಲಂ। ಸಙ್ಘೋ ಇತ್ಥನ್ನಾಮಂ ವಿಹಾರಂ ಕಪ್ಪಿಯಭೂಮಿಂ ಸಮ್ಮನ್ನೇಯ್ಯ। ಏಸಾ ಞತ್ತಿ।>
    text <ಸುಣಾತು ಮೇ। ಭನ್ತೇ। ಸಙ್ಘೋ। ಸಙ್ಘೋ ಇತ್ಥನ್ನಾಮಂ ವಿಹಾರಂ ಕಪ್ಪಿಯಭೂಮಿಂ ಸಮ್ಮನ್ನತಿ। ಯಸ್ಸಾಯಸ್ಮತೋ ಖಮತಿ ಇತ್ಥನ್ನಾಮಸ್ಸ ವಿಹಾರಸ್ಸ ಕಪ್ಪಿಯಭೂಮಿಯಾ ಸಮ್ಮುತಿ। ಸೋ ತುಣ್ಹಸ್ಸ। ಯಸ್ಸ ನಕ್ಖಮತಿ। ಸೋ ಭಾಸೇಯ್ಯ।>
    text <ಸಮ್ಮತೋ ಸಙ್ಘೇನ ಇತ್ಥನ್ನಾಮೋ ವಿಹಾರೋ ಕಪ್ಪಿಯಭೂಮಿ। ಖಮತಿ ಸಙ್ಘಸ್ಸ। ತಸ್ಮಾ ತುಣ್ಹೀ। ಏವಮೇತಂ ಧಾರಯಾಮೀತಿ।>
    text <ತೇನ ಖೋ ಪನ ಸಮಯೇನ ಮನುಸ್ಸಾ ತತ್ಥೇವ ಸಮ್ಮುತಿಯಾ ಕಪ್ಪಿಯಭೂಮಿಯಾ ಯಾಗುಯೋ ಪಚನ್ತಿ। ಭತ್ತಾನಿ ಪಚನ್ತಿ। ಸೂಪಾನಿ ಸಮ್ಪಾದೇನ್ತಿ। ಮಂಸಾನಿ ಕೋಟ್ಟೇನ್ತಿ। ಕಟ್ಠಾನಿ ಫಾಲೇನ್ತಿ। ಅಸ್ಸೋಸಿ ಖೋ ಭಗವಾ ರತ್ತಿಯಾ ಪಚ್ಚೂಸಸಮಯಂ ಪಚ್ಚುಟ್ಠಾಯ ಉಚ್ಚಾಸದ್ದಂ ಮಹಾಸದ್ದಂ ಕಾಕೋರವಸದ್ದಂ। ಸುತ್ವಾನ ಆಯಸ್ಮನ್ತಂ ಆನನ್ದಂ ಆಮನ್ತೇಸಿ ಕಿಂ ನು ಖೋ ಸೋ। ಆನನ್ದ। ಉಚ್ಚಾಸದ್ದೋ ಮಹಾಸದ್ದೋ ಕಾಕೋರವಸದ್ದೋತಿ॥ ಏತರಹಿ। ಭನ್ತೇ। ಮನುಸ್ಸಾ ತತ್ಥೇವ ಸಮ್ಮುತಿಯಾ ಕಪ್ಪಿಯಭೂಮಿಯಾ ಯಾಗುಯೋ ಪಚನ್ತಿ। ಭತ್ತಾನಿ ಪಚನ್ತಿ। ಸೂಪಾನಿ ಸಮ್ಪಾದೇನ್ತಿ। ಮಂಸಾನಿ ಕೋಟ್ಟೇನ್ತಿ। ಕಟ್ಠಾನಿ ಫಾಲೇನ್ತಿ। ಸೋ ಏಸೋ। ಭಗವಾ। ಉಚ್ಚಾಸದ್ದೋ ಮಹಾಸದ್ದೋ ಕಾಕೋರವಸದ್ದೋತಿ। ಅಥ ಖೋ ಭಗವಾ ಏತಸ್ಮಿಂ ನಿದಾನೇ ಏತಸ್ಮಿಂ ಪಕರಣೇ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ನ। ಭಿಕ್ಖವೇ। ಸಮ್ಮುತಿ ಕಪ್ಪಿಯಭೂಮಿ ಪರಿಭುಞ್ಜಿತಬ್ಬಾ। ಯೋ ಪರಿಭುಞ್ಜೇಯ್ಯ। ಆಪತ್ತಿ ದುಕ್ಕಟಸ್ಸ। ಅನುಜಾನಾಮಿ। ಭಿಕ್ಖವೇ। ತಿಸ್ಸೋ ಕಪ್ಪಿಯಭೂಮಿಯೋ ಉಸ್ಸಾವನನ್ತಿಕಂ ಗೋನಿಸಾದಿಕಂ ಗಹಪತಿನ್ತಿ।>
    text <ತೇನ ಖೋ ಪನ ಸಮಯೇನ ಆಯಸ್ಮಾ ಯಸೋಜೋ ಗಿಲಾನೋ ಹೋತಿ। ತಸ್ಸತ್ಥಾಯ ಭೇಸಜ್ಜಾನಿ ಆಹರಿಯನ್ತಿ। ತಾನಿ ಭಿಕ್ಖೂ ಬಹಿ ವಾಸೇನ್ತಿ। ಉಕ್ಕಪಿಣ್ಡಿಕಾಪಿ ಖಾದನ್ತಿ। ಚೋರಾಪಿ ಹರನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಸಮ್ಮುತಿಂ ಕಪ್ಪಿಯಭೂಮಿಂ ಪರಿಭುಞ್ಜಿತುಂ। ಅನುಜಾನಾಮಿ। ಭಿಕ್ಖವೇ। ಚತಸ್ಸೋ ಕಪ್ಪಿಯಭೂಮಿಯೋ ಉಸ್ಸಾವನನ್ತಿಕಂ ಗೋನಿಸಾದಿಕಂ ಗಹಪತಿಂ ಸಮ್ಮುತಿನ್ತಿ।>
    stand <ಕಪ್ಪಿಯಭೂಮಿಅನುಜಾನನಾ ನಿಟ್ಠಿತಾ।>
    stand <ಸೀಹಭಾಣವಾರೋ ನಿಟ್ಠಿತೋ ಚತುತ್ಥೋ।>
  text <೧೮೦॥ ಮೇಣ್ಡಕಗಹಪತಿವತ್ಥು>
    text <೨೯೬>, <ತೇನ ಖೋ ಪನ ಸಮಯೇನ ಭದ್ದಿಯನಗರೇ ಮೇಣ್ಡಕೋ ಗಹಪತಿ ಪಟಿವಸತಿ। ತಸ್ಸ ಏವರೂಪೋ ಇದ್ಧಾನುಭಾವೋ ಹೋತಿ ಸೀಸಂ ನಹಾಯಿತ್ವಾ ಧಞ್ಞಾಗಾರಂ ಸಮ್ಮಜ್ಜಾಪೇತ್ವಾ ಬಹಿದ್ವಾರೇ ನಿಸೀದತಿ। ಅನ್ತಲಿಕ್ಖಾ ಧಞ್ಞಸ್ಸ ಧಾರಾ ಓಪತಿತ್ವಾ ಧಞ್ಞಾಗಾರಂ ಪೂರೇತಿ। ಭರಿಯಾಯ ಏವರೂಪೋ ಇದ್ಧಾನುಭಾವೋ ಹೋತಿ ಏಕಂಯೇವ ಆಳ್ಹಕಥಾಲಿಕಂ ಉಪನಿಸೀದಿತ್ವಾ ಏಕಞ್ಚ ಸೂಪಭಿಞ್ಜನಕಂ ದಾಸಕಮ್ಮಕರಪೋರಿಸಂ ಭತ್ತೇನ ಪರಿವಿಸತಿ। ನ ತಾವ ತಂ ಖಿಯ್ಯತಿ ಯಾವ ಸಾ ನ ವುಟ್ಠಾತಿ। ಪುತ್ತಸ್ಸ ಏವರೂಪೋ ಇದ್ಧಾನುಭಾವೋ ಹೋತಿ ಏಕಂಯೇವ ಸಹಸ್ಸಥವಿಕಂ ಗಹೇತ್ವಾ ದಾಸಕಮ್ಮಕರಪೋರಿಸಸ್ಸ ಛಮಾಸಿಕಂ ವೇತನಂ ದೇತಿ। ನ ತಾವ ತಂ ಖಿಯ್ಯತಿ ಯಾವಸ್ಸ ಹತ್ಥಗತಾ। ಸುಣಿಸಾಯ ಏವರೂಪೋ ಇದ್ಧಾನುಭಾವೋ ಹೋತಿ ಏಕಂಯೇವ ಚತುದೋಣಿಕಂ ಪಿಟಕಂ ಉಪನಿಸೀದಿತ್ವಾ ದಾಸಕಮ್ಮಕರಪೋರಿಸಸ್ಸ ಛಮಾಸಿಕಂ ಭತ್ತಂ ದೇತಿ। ನ ತಾವ ತಂ ಖಿಯ್ಯತಿ ಯಾವ ಸಾ ನ ವುಟ್ಠಾತಿ। ದಾಸಸ್ಸ ಏವರೂಪೋ ಇದ್ಧಾನುಭಾವೋ ಹೋತಿ ಏಕೇನ ನಙ್ಗಲೇನ ಕಸನ್ತಸ್ಸ ಸತ್ತ ಸೀತಾಯೋ ಗಚ್ಛನ್ತಿ।>
    text <ಅಸ್ಸೋಸಿ ಖೋ ರಾಜಾ ಮಾಗಧೋ ಸೇನಿಯೋ ಬಿಮ್ಬಿಸಾರೋ ಅಮ್ಹಾಕಂ ಕಿರ ವಿಜಿತೇ ಭದ್ದಿಯನಗರೇ ಮೇಣ್ಡಕೋ ಗಹಪತಿ ಪಟಿವಸತಿ। ತಸ್ಸ ಏವರೂಪೋ ಇದ್ಧಾನುಭಾವೋ ಸೀಸಂ ನಹಾಯಿತ್ವಾ ಧಞ್ಞಾಗಾರಂ ಸಮ್ಮಜ್ಜಾಪೇತ್ವಾ ಬಹಿದ್ವಾರೇ ನಿಸೀದತಿ। ಅನ್ತಲಿಕ್ಖಾ ಧಞ್ಞಸ್ಸ ಧಾರಾ ಓಪತಿತ್ವಾ ಧಞ್ಞಾಗಾರಂ ಪೂರೇತಿ। ಭರಿಯಾಯ ಏವರೂಪೋ ಇದ್ಧಾನುಭಾವೋ ಏಕಂಯೇವ ಆಳ್ಹಕಥಾಲಿಕಂ ಉಪನಿಸೀದಿತ್ವಾ ಏಕಞ್ಚ ಸೂಪಭಿಞ್ಜನಕಂ ದಾಸಕಮ್ಮಕರಪೋರಿಸಂ ಭತ್ತೇನ ಪರಿವಿಸತಿ। ನ ತಾವ ತಂ ಖಿಯ್ಯತಿ ಯಾವ ಸಾ ನ ವುಟ್ಠಾತಿ। ಪುತ್ತಸ್ಸ ಏವರೂಪೋ ಇದ್ಧಾನುಭಾವೋ ಏಕಂಯೇವ ಸಹಸ್ಸಥವಿಕಂ ಗಹೇತ್ವಾ ದಾಸಕಮ್ಮಕರಪೋರಿಸಸ್ಸ ಛಮಾಸಿಕಂ ವೇತನಂ ದೇತಿ। ನ ತಾವ ತಂ ಖಿಯ್ಯತಿ ಯಾವಸ್ಸ ಹತ್ಥಗತಾ। ಸುಣಿಸಾಯ ಏವರೂಪೋ ಇದ್ಧಾನುಭಾವೋ ಏಕಂಯೇವ ಚತುದೋಣಿಕಂ ಪಿಟಕಂ ಉಪನಿಸೀದಿತ್ವಾ ದಾಸಕಮ್ಮಕರಪೋರಿಸಸ್ಸ ಛಮಾಸಿಕಂ ಭತ್ತಂ ದೇತಿ। ನ ತಾವ ತಂ ಖಿಯ್ಯತಿ ಯಾವ ಸಾ ನ ವುಟ್ಠಾತಿ। ದಾಸಸ್ಸ ಏವರೂಪೋ ಇದ್ಧಾನುಭಾವೋ ಏಕೇನ ನಙ್ಗಲೇನ ಕಸನ್ತಸ್ಸ ಸತ್ತ ಸೀತಾಯೋ ಗಚ್ಛನ್ತೀತಿ। ಅಥ ಖೋ ರಾಜಾ ಮಾಗಧೋ ಸೇನಿಯೋ ಬಿಮ್ಬಿಸಾರೋ ಅಞ್ಞತರಂ ಸಬ್ಬತ್ಥಕಂ ಮಹಾಮತ್ತಂ ಆಮನ್ತೇಸಿ ಅಮ್ಹಾಕಂ ಕಿರ। ಭಣೇ। ವಿಜಿತೇ ಭದ್ದಿಯನಗರೇ ಮೇಣ್ಡಕೋ ಗಹಪತಿ ಪಟಿವಸತಿ। ತಸ್ಸ ಏವರೂಪೋ ಇದ್ಧಾನುಭಾವೋ ಸೀಸಂ ನಹಾಯಿತ್ವಾ ಧಞ್ಞಾಗಾರಂ ಸಮ್ಮಜ್ಜಾಪೇತ್ವಾ ಬಹಿದ್ವಾರೇ ನಿಸೀದತಿ। ಅನ್ತಲಿಕ್ಖಾ ಧಞ್ಞಸ್ಸ ಧಾರಾ ಓಪತಿತ್ವಾ ಧಞ್ಞಾಗಾರಂ ಪೂರೇತಿ। ಭರಿಯಾಯ…ಪೇ॰… ಪುತ್ತಸ್ಸ… ಸುಣಿಸಾಯ… ದಾಸಸ್ಸ ಏವರೂಪೋ ಇದ್ಧಾನುಭಾವೋ। ಏಕೇನ ನಙ್ಗಲೇನ ಕಸನ್ತಸ್ಸ ಸತ್ತ ಸೀತಾಯೋ ಗಚ್ಛನ್ತೀತಿ। ಗಚ್ಛ। ಭಣೇ। ಜಾನಾಹಿ। ಯಥಾ ಮಯಾ ಸಾಮಂ ದಿಟ್ಠೋ। ಏವಂ ತವ ದಿಟ್ಠೋ ಭವಿಸ್ಸತೀತಿ।>
    text <೨೯೭>, <ಏವಂ। ದೇವಾತಿ ಖೋ ಸೋ ಮಹಾಮತ್ತೋ ರಞ್ಞೋ ಮಾಗಧಸ್ಸ ಸೇನಿಯಸ್ಸ ಬಿಮ್ಬಿಸಾರಸ್ಸ ಪಟಿಸ್ಸುಣಿತ್ವಾ ಚತುರಙ್ಗಿನಿಯಾ ಸೇನಾಯ ಯೇನ ಭದ್ದಿಯಂ ತೇನ ಪಾಯಾಸಿ। ಅನುಪುಬ್ಬೇನ ಯೇನ ಭದ್ದಿಯಂ ಯೇನ ಮೇಣ್ಡಕೋ ಗಹಪತಿ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಮೇಣ್ಡಕಂ ಗಹಪತಿಂ ಏತದವೋಚ ಅಹಞ್ಹಿ। ಗಹಪತಿ। ರಞ್ಞಾ ಆಣತ್ತೋ ಅಮ್ಹಾಕಂ ಕಿರ। ಭಣೇ। ವಿಜಿತೇ ಭದ್ದಿಯನಗರೇ ಮೇಣ್ಡಕೋ ಗಹಪತಿ ಪಟಿವಸತಿ। ತಸ್ಸ ಏವರೂಪೋ ಇದ್ಧಾನುಭಾವೋ। ಸೀಸಂ ನಹಾಯಿತ್ವಾ…ಪೇ॰… ಭರಿಯಾಯ… ಪುತ್ತಸ್ಸ… ಸುಣಿಸಾಯ… ದಾಸಸ್ಸ ಏವರೂಪೋ ಇದ್ಧಾನುಭಾವೋ। ಏಕೇನ ನಙ್ಗಲೇನ ಕಸನ್ತಸ್ಸ ಸತ್ತ ಸೀತಾಯೋ ಗಚ್ಛನ್ತೀತಿ। ಗಚ್ಛ। ಭಣೇ। ಜಾನಾಹಿ। ಯಥಾ ಮಯಾ ಸಾಮಂ ದಿಟ್ಠೋ। ಏವಂ ತವ ದಿಟ್ಠೋ ಭವಿಸ್ಸತೀತಿ। ಪಸ್ಸಾಮ ತೇ। ಗಹಪತಿ। ಇದ್ಧಾನುಭಾವನ್ತಿ। ಅಥ ಖೋ ಮೇಣ್ಡಕೋ ಗಹಪತಿ ಸೀಸಂ ನಹಾಯಿತ್ವಾ ಧಞ್ಞಾಗಾರಂ ಸಮ್ಮಜ್ಜಾಪೇತ್ವಾ ಬಹಿದ್ವಾರೇ ನಿಸೀದಿ। ಅನ್ತಲಿಕ್ಖಾ ಧಞ್ಞಸ್ಸ ಧಾರಾ ಓಪತಿತ್ವಾ ಧಞ್ಞಾಗಾರಂ ಪೂರೇಸಿ। ದಿಟ್ಠೋ ತೇ। ಗಹಪತಿ। ಇದ್ಧಾನುಭಾವೋ। ಭರಿಯಾಯ ತೇ ಇದ್ಧಾನುಭಾವಂ ಪಸ್ಸಿಸ್ಸಾಮಾತಿ। ಅಥ ಖೋ ಮೇಣ್ಡಕೋ ಗಹಪತಿ ಭರಿಯಂ ಆಣಾಪೇಸಿ ತೇನ ಹಿ ಚತುರಙ್ಗಿನಿಂ ಸೇನಂ ಭತ್ತೇನ ಪರಿವಿಸಾತಿ। ಅಥ ಖೋ ಮೇಣ್ಡಕಸ್ಸ ಗಹಪತಿಸ್ಸ ಭರಿಯಾ ಏಕಂಯೇವ ಆಳ್ಹಕಥಾಲಿಕಂ ಉಪನಿಸೀದಿತ್ವಾ ಏಕಞ್ಚ ಸೂಪಭಿಞ್ಜನಕಂ ಚತುರಙ್ಗಿನಿಂ ಸೇನಂ ಭತ್ತೇನ ಪರಿವಿಸಿ। ನ ತಾವ ತಂ ಖಿಯ್ಯತಿ। ಯಾವ ಸಾ ನ ವುಟ್ಠಾತಿ। ದಿಟ್ಠೋ ತೇ। ಗಹಪತಿ। ಭರಿಯಾಯಪಿ ಇದ್ಧಾನುಭಾವೋ। ಪುತ್ತಸ್ಸ ತೇ ಇದ್ಧಾನುಭಾವಂ ಪಸ್ಸಿಸ್ಸಾಮಾತಿ। ಅಥ ಖೋ ಮೇಣ್ಡಕೋ ಗಹಪತಿ ಪುತ್ತಂ ಆಣಾಪೇಸಿ ತೇನ ಹಿ ಚತುರಙ್ಗಿನಿಯಾ ಸೇನಾಯ ಛಮಾಸಿಕಂ ವೇತನಂ ದೇಹೀತಿ। ಅಥ ಖೋ ಮೇಣ್ಡಕಸ್ಸ ಗಹಪತಿಸ್ಸ ಪುತ್ತೋ ಏಕಂಯೇವ ಸಹಸ್ಸಥವಿಕಂ ಗಹೇತ್ವಾ ಚತುರಙ್ಗಿನಿಯಾ ಸೇನಾಯ ಛಮಾಸಿಕಂ ವೇತನಂ ಅದಾಸಿ। ನ ತಾವ ತಂ ಖಿಯ್ಯತಿ। ಯಾವಸ್ಸ ಹತ್ಥಗತಾ। ದಿಟ್ಠೋ ತೇ। ಗಹಪತಿ। ಪುತ್ತಸ್ಸಪಿ ಇದ್ಧಾನುಭಾವೋ। ಸುಣಿಸಾಯ ತೇ ಇದ್ಧಾನುಭಾವಂ ಪಸ್ಸಿಸ್ಸಾಮಾತಿ। ಅಥ ಖೋ ಮೇಣ್ಡಕೋ ಗಹಪತಿ ಸುಣಿಸಂ ಆಣಾಪೇಸಿ ತೇನ ಹಿ ಚತುರಙ್ಗಿನಿಯಾ ಸೇನಾಯ ಛಮಾಸಿಕಂ ಭತ್ತಂ ದೇಹೀತಿ। ಅಥ ಖೋ ಮೇಣ್ಡಕಸ್ಸ ಗಹಪತಿಸ್ಸ ಸುಣಿಸಾ ಏಕಂಯೇವ ಚತುದೋಣಿಕಂ ಪಿಟಕಂ ಉಪನಿಸೀದಿತ್ವಾ ಚತುರಙ್ಗಿನಿಯಾ ಸೇನಾಯ ಛಮಾಸಿಕಂ ಭತ್ತಂ ಅದಾಸಿ। ನ ತಾವ ತಂ ಖಿಯ್ಯತಿ ಯಾವ ಸಾ ನ ವುಟ್ಠಾತಿ। ದಿಟ್ಠೋ ತೇ। ಗಹಪತಿ। ಸುಣಿಸಾಯಪಿ ಇದ್ಧಾನುಭಾವೋ। ದಾಸಸ್ಸ ತೇ ಇದ್ಧಾನುಭಾವಂ ಪಸ್ಸಿಸ್ಸಾಮಾತಿ। ಮಯ್ಹಂ ಖೋ। ಸಾಮಿ। ದಾಸಸ್ಸ ಇದ್ಧಾನುಭಾವೋ ಖೇತ್ತೇ ಪಸ್ಸಿತಬ್ಬೋತಿ। ಅಲಂ। ಗಹಪತಿ। ದಿಟ್ಠೋ ತೇ ದಾಸಸ್ಸಪಿ ಇದ್ಧಾನುಭಾವೋತಿ। ಅಥ ಖೋ ಸೋ ಮಹಾಮತ್ತೋ ಚತುರಙ್ಗಿನಿಯಾ ಸೇನಾಯ ಪುನದೇವ ರಾಜಗಹಂ ಪಚ್ಚಾಗಞ್ಛಿ। ಯೇನ ರಾಜಾ ಮಾಗಧೋ ಸೇನಿಯೋ ಬಿಮ್ಬಿಸಾರೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ರಞ್ಞೋ ಮಾಗಧಸ್ಸ ಸೇನಿಯಸ್ಸ ಬಿಮ್ಬಿಸಾರಸ್ಸ ಏತಮತ್ಥಂ ಆರೋಚೇಸಿ।>
    text <೨೯೮>, <ಅಥ ಖೋ ಭಗವಾ ವೇಸಾಲಿಯಂ ಯಥಾಭಿರನ್ತಂ ವಿಹರಿತ್ವಾ ಯೇನ ಭದ್ದಿಯಂ ತೇನ ಚಾರಿಕಂ ಪಕ್ಕಾಮಿ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಅಡ್ಢತೇಲಸೇಹಿ ಭಿಕ್ಖುಸತೇಹಿ। ಅಥ ಖೋ ಭಗವಾ ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ಭದ್ದಿಯಂ ತದವಸರಿ। ತತ್ರ ಸುದಂ ಭಗವಾ ಭದ್ದಿಯೇ ವಿಹರತಿ ಜಾತಿಯಾ ವನೇ। ಅಸ್ಸೋಸಿ ಖೋ ಮೇಣ್ಡಕೋ ಗಹಪತಿ ಸಮಣೋ ಖಲು ಭೋ ಗೋತಮೋ ಸಕ್ಯಪುತ್ತೋ ಸಕ್ಯಕುಲಾ ಪಬ್ಬಜಿತೋ ಭದ್ದಿಯಂ ಅನುಪ್ಪತ್ತೋ ಭದ್ದಿಯೇ ವಿಹರತಿ ಜಾತಿಯಾ ವನೇ। ತಂ ಖೋ ಪನ ಭಗವನ್ತಂ ಗೋತಮಂ ಏವಂ ಕಲ್ಯಾಣೋ ಕಿತ್ತಿಸದ್ದೋ ಅಬ್ಭುಗ್ಗತೋ ಇತಿಪಿ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ವಿಜ್ಜಾಚರಣಸಮ್ಪನ್ನೋ ಸುಗತೋ ಲೋಕವಿದೂ ಅನುತ್ತರೋ ಪುರಿಸದಮ್ಮಸಾರಥಿ ಸತ್ಥಾ ದೇವಮನುಸ್ಸಾನಂ ಬುದ್ಧೋ ಭಗವಾ। ಸೋ ಇಮಂ ಲೋಕಂ ಸದೇವಕಂ ಸಮಾರಕಂ ಸಬ್ರಹ್ಮಕಂ ಸಸ್ಸಮಣಬ್ರಾಹ್ಮಣಿಂ ಪಜಂ ಸದೇವಮನುಸ್ಸಂ ಸಯಂ ಅಭಿಞ್ಞಾ ಸಚ್ಛಿಕತ್ವಾ ಪವೇದೇತಿ। ಸೋ ಧಮ್ಮಂ ದೇಸೇತಿ ಆದಿಕಲ್ಯಾಣಂ ಮಜ್ಝೇಕಲ್ಯಾಣಂ ಪರಿಯೋಸಾನಕಲ್ಯಾಣಂ ಸಾತ್ಥಂ ಸಬ್ಯಞ್ಜನಂ ಕೇವಲಪರಿಪುಣ್ಣಂ ಪರಿಸುದ್ಧಂ ಬ್ರಹ್ಮಚರಿಯಂ ಪಕಾಸೇತಿ। ಸಾಧು ಖೋ ಪನ ತಥಾರೂಪಾನಂ ಅರಹತಂ ದಸ್ಸನಂ ಹೋತೀತಿ। ಅಥ ಖೋ ಮೇಣ್ಡಕೋ ಗಹಪತಿ ಭದ್ರಾನಿ ಭದ್ರಾನಿ ಯಾನಾನಿ ಯೋಜಾಪೇತ್ವಾ ಭದ್ರಂ ಭದ್ರಂ ಯಾನಂ ಅಭಿರುಹಿತ್ವಾ ಭದ್ರೇಹಿ ಭದ್ರೇಹಿ ಯಾನೇಹಿ ಭದ್ದಿಯಾ ನಿಯ್ಯಾಸಿ ಭಗವನ್ತಂ ದಸ್ಸನಾಯ। ಅದ್ದಸಂಸು ಖೋ ಸಮ್ಬಹುಲಾ ತಿತ್ಥಿಯಾ ಮೇಣ್ಡಕಂ ಗಹಪತಿಂ ದೂರತೋವ ಆಗಚ್ಛನ್ತಂ। ದಿಸ್ವಾನ ಮೇಣ್ಡಕಂ ಗಹಪತಿಂ ಏತದವೋಚುಂ ಕಹಂ ತ್ವಂ। ಗಹಪತಿ। ಗಚ್ಛಸೀತಿ॥ ಗಚ್ಛಾಮಹಂ। ಭನ್ತೇ। ಭಗವನ್ತಂ ಸಮಣಂ ಗೋತಮಂ ದಸ್ಸನಾಯಾತಿ। ಕಿಂ ಪನ ತ್ವಂ। ಗಹಪತಿ। ಕಿರಿಯವಾದೋ ಸಮಾನೋ ಅಕಿರಿಯವಾದಂ ಸಮಣಂ ಗೋತಮಂ ದಸ್ಸನಾಯ ಉಪಸಙ್ಕಮಿಸ್ಸಸಿ॥ ಸಮಣೋ ಹಿ। ಗಹಪತಿ। ಗೋತಮೋ ಅಕಿರಿಯವಾದೋ ಅಕಿರಿಯಾಯ ಧಮ್ಮಂ ದೇಸೇತಿ। ತೇನ ಚ ಸಾವಕೇ ವಿನೇತೀತಿ। ಅಥ ಖೋ ಮೇಣ್ಡಕಸ್ಸ ಗಹಪತಿಸ್ಸ ಏತದಹೋಸಿ ನಿಸ್ಸಂಸಯಂ। ಖೋ ಸೋ ಭಗವಾ ಅರಹಂ ಸಮ್ಮಾಸಮ್ಬುದ್ಧೋ ಭವಿಸ್ಸತಿ। ಯಥಯಿಮೇ ತಿತ್ಥಿಯಾ ಉಸೂಯನ್ತೀತಿ। ಯಾವತಿಕಾ ಯಾನಸ್ಸ ಭೂಮಿ। ಯಾನೇನ ಗನ್ತ್ವಾ ಯಾನಾ ಪಚ್ಚೋರೋಹಿತ್ವಾ ಪತ್ತಿಕೋವ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಸ್ಸ ಖೋ ಮೇಣ್ಡಕಸ್ಸ ಗಹಪತಿಸ್ಸ ಭಗವಾ ಅನುಪುಬ್ಬಿಂ ಕಥಂ ಕಥೇಸಿ। ಸೇಯ್ಯಥಿದಂ ದಾನಕಥಂ…ಪೇ॰… ಅಪರಪ್ಪಚ್ಚಯೋ ಸತ್ಥುಸಾಸನೇ ಭಗವನ್ತಂ ಏತದವೋಚ ಅಭಿಕ್ಕನ್ತಂ। ಭನ್ತೇ…ಪೇ॰… ಉಪಾಸಕಂ ಮಂ ಭಗವಾ ಧಾರೇತು ಅಜ್ಜತಗ್ಗೇ ಪಾಣುಪೇತಂ ಸರಣಂ ಗತಂ। ಅಧಿವಾಸೇತು ಚ ಮೇ। ಭನ್ತೇ। ಭಗವಾ ಸ್ವಾತನಾಯ ಭತ್ತಂ ಸದ್ಧಿಂ ಭಿಕ್ಖುಸಙ್ಘೇನಾತಿ। ಅಧಿವಾಸೇಸಿ ಭಗವಾ ತುಣ್ಹೀಭಾವೇನ। ಅಥ ಖೋ ಮೇಣ್ಡಕೋ ಗಹಪತಿ ಭಗವತೋ ಅಧಿವಾಸನಂ ವಿದಿತ್ವಾ ಉಟ್ಠಾಯಾಸನಾ ಭಗವನ್ತಂ ಅಭಿವಾದೇತ್ವಾ ಪದಕ್ಖಿಣಂ ಕತ್ವಾ ಪಕ್ಕಾಮಿ।>
    text <ಅಥ ಖೋ ಮೇಣ್ಡಕೋ ಗಹಪತಿ ತಸ್ಸಾ ರತ್ತಿಯಾ ಅಚ್ಚಯೇನ ಪಣೀತಂ ಖಾದನೀಯಂ ಭೋಜನೀಯಂ ಪಟಿಯಾದಾಪೇತ್ವಾ ಭಗವತೋ ಕಾಲಂ ಆರೋಚಾಪೇಸಿ ಕಾಲೋ। ಭನ್ತೇ। ನಿಟ್ಠಿತಂ ಭತ್ತನ್ತಿ। ಅಥ ಖೋ ಭಗವಾ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ಯೇನ ಮೇಣ್ಡಕಸ್ಸ ಗಹಪತಿಸ್ಸ ನಿವೇಸನಂ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಞ್ಞತ್ತೇ ಆಸನೇ ನಿಸೀದಿ ಸದ್ಧಿಂ ಭಿಕ್ಖುಸಙ್ಘೇನ। ಅಥ ಖೋ ಮೇಣ್ಡಕಸ್ಸ ಗಹಪತಿಸ್ಸ ಭರಿಯಾ ಚ ಪುತ್ತೋ ಚ ಸುಣಿಸಾ ಚ ದಾಸೋ ಚ ಯೇನ ಭಗವಾ ತೇನುಪಸಙ್ಕಮಿಂಸು। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿಂಸು। ತೇಸಂ ಭಗವಾ ಅನುಪುಬ್ಬಿಂ ಕಥಂ ಕಥೇಸಿ। ಸೇಯ್ಯಥಿದಂ ದಾನಕಥಂ…ಪೇ॰… ಅಪರಪ್ಪಚ್ಚಯಾ ಸತ್ಥುಸಾಸನೇ ಭಗವನ್ತಂ ಏತದವೋಚುಂ ಅಭಿಕ್ಕನ್ತಂ। ಭನ್ತೇ…ಪೇ॰… ಏತೇ ಮಯಂ। ಭನ್ತೇ। ಭಗವನ್ತಂ ಸರಣಂ ಗಚ್ಛಾಮ ಧಮ್ಮಞ್ಚ ಭಿಕ್ಖುಸಙ್ಘಞ್ಚ। ಉಪಾಸಕೇ ನೋ ಭಗವಾ ಧಾರೇತು ಅಜ್ಜತಗ್ಗೇ ಪಾಣುಪೇತೇ ಸರಣಂ ಗತೇತಿ। ಅಥ ಖೋ ಮೇಣ್ಡಕೋ ಗಹಪತಿ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಪಣೀತೇನ ಖಾದನೀಯೇನ ಭೋಜನೀಯೇನ ಸಹತ್ಥಾ ಸನ್ತಪ್ಪೇತ್ವಾ ಸಮ್ಪವಾರೇತ್ವಾ ಭಗವನ್ತಂ ಭುತ್ತಾವಿಂ ಓನೀತಪತ್ತಪಾಣಿಂ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಮೇಣ್ಡಕೋ ಗಹಪತಿ ಭಗವನ್ತಂ ಏತದವೋಚ ಯಾವ। ಭನ್ತೇ। ಭಗವಾ ಭದ್ದಿಯೇ ವಿಹರತಿ ತಾವ ಅಹಂ ಬುದ್ಧಪ್ಪಮುಖಸ್ಸ ಭಿಕ್ಖುಸಙ್ಘಸ್ಸ ಧುವಭತ್ತೇನಾತಿ। ಅಥ ಖೋ ಭಗವಾ ಮೇಣ್ಡಕಂ ಗಹಪತಿಂ ಧಮ್ಮಿಯಾ ಕಥಾಯ ಸನ್ದಸ್ಸೇತ್ವಾ ಸಮಾದಪೇತ್ವಾ ಸಮುತ್ತೇಜೇತ್ವಾ ಸಮ್ಪಹಂಸೇತ್ವಾ ಉಟ್ಠಾಯಾಸನಾ ಪಕ್ಕಾಮಿ।>
    stand <ಮೇಣ್ಡಕಗಹಪತಿವತ್ಥ ನಿಟ್ಠಿತಂ।>
  text <೧೮೧॥ ಪಞ್ಚಗೋರಸಾದಿಅನುಜಾನನಾ>
    text <೨೯೯>, <ಅಥ ಖೋ ಭಗವಾ ಭದ್ದಿಯೇ ಯಥಾಭಿರನ್ತಂ ವಿಹರಿತ್ವಾ ಮೇಣ್ಡಕಂ ಗಹಪತಿಂ ಅನಾಪುಚ್ಛಾ ಯೇನ ಅಙ್ಗುತ್ತರಾಪೋ ತೇನ ಚಾರಿಕಂ ಪಕ್ಕಾಮಿ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಅಡ್ಢತೇಲಸೇಹಿ ಭಿಕ್ಖುಸತೇಹಿ। ಅಸ್ಸೋಸಿ ಖೋ ಮೇಣ್ಡಕೋ ಗಹಪತಿ ಭಗವಾ ಕಿರ ಯೇನ ಅಙ್ಗುತ್ತರಾಪೋ ತೇನ ಚಾರಿಕಂ ಪಕ್ಕನ್ತೋ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಅಡ್ಢತೇಲಸೇಹಿ ಭಿಕ್ಖುಸತೇಹೀತಿ। ಅಥ ಖೋ ಮೇಣ್ಡಕೋ ಗಹಪತಿ ದಾಸೇ ಚ ಕಮ್ಮಕರೇ ಚ ಆಣಾಪೇಸಿ ತೇನ ಹಿ। ಭಣೇ। ಬಹುಂ ಲೋಣಮ್ಪಿ। ತೇಲಮ್ಪಿ। ತಣ್ಡುಲಮ್ಪಿ। ಖಾದನೀಯಮ್ಪಿ ಸಕಟೇಸು ಆರೋಪೇತ್ವಾ ಆಗಚ್ಛಥ। ಅಡ್ಢತೇಲಸಾನಿ ಚ ಗೋಪಾಲಕಸತಾನಿ ಅಡ್ಢತೇಲಸಾನಿ ಚ ಧೇನುಸತಾನಿ ಆದಾಯ ಆಗಚ್ಛನ್ತು। ಯತ್ಥ ಭಗವನ್ತಂ ಪಸ್ಸಿಸ್ಸಾಮ ತತ್ಥ ತರುಣೇನ ಖೀರೇನ ಭೋಜೇಸ್ಸಾಮಾತಿ। ಅಥ ಖೋ ಮೇಣ್ಡಕೋ ಗಹಪತಿ ಭಗವನ್ತಂ ಅನ್ತರಾಮಗ್ಗೇ ಕನ್ತಾರೇ ಸಮ್ಭಾವೇಸಿ। ಅಥ ಖೋ ಮೇಣ್ಡಕೋ ಗಹಪತಿ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ಅಟ್ಠಾಸಿ। ಏಕಮನ್ತಂ ಠಿತೋ ಖೋ ಮೇಣ್ಡಕೋ ಗಹಪತಿ ಭಗವನ್ತಂ ಏತದವೋಚ ಅಧಿವಾಸೇತು ಮೇ। ಭನ್ತೇ। ಭಗವಾ ಸ್ವಾತನಾಯ ಭತ್ತಂ ಸದ್ಧಿಂ ಭಿಕ್ಖುಸಙ್ಘೇನಾತಿ। ಅಧಿವಾಸೇಸಿ ಭಗವಾ ತುಣ್ಹೀಭಾವೇನ। ಅಥ ಖೋ ಮೇಣ್ಡಕೋ ಗಹಪತಿ ಭಗವತೋ ಅಧಿವಾಸನಂ ವಿದಿತ್ವಾ ಭಗವನ್ತಂ ಅಭಿವಾದೇತ್ವಾ ಪದಕ್ಖಿಣಂ ಕತ್ವಾ ಪಕ್ಕಾಮಿ।>
    text <ಅಥ ಖೋ ಮೇಣ್ಡಕೋ ಗಹಪತಿ ತಸ್ಸಾ ರತ್ತಿಯಾ ಅಚ್ಚಯೇನ ಪಣೀತಂ ಖಾದನೀಯಂ ಭೋಜನೀಯಂ ಪಟಿಯಾದಾಪೇತ್ವಾ ಭಗವತೋ ಕಾಲಂ ಆರೋಚಾಪೇಸಿ ಕಾಲೋ। ಭನ್ತೇ। ನಿಟ್ಠಿತಂ ಭತ್ತನ್ತಿ। ಅಥ ಖೋ ಭಗವಾ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ಯೇನ ಮೇಣ್ಡಕಸ್ಸ ಗಹಪತಿಸ್ಸ ಪರಿವೇಸನಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಞ್ಞತ್ತೇ ಆಸನೇ ನಿಸೀದಿ ಸದ್ಧಿಂ ಭಿಕ್ಖುಸಙ್ಘೇನ। ಅಥ ಖೋ ಮೇಣ್ಡಕೋ ಗಹಪತಿ ಅಡ್ಢತೇಲಸಾನಿ ಗೋಪಾಲಕಸತಾನಿ ಆಣಾಪೇಸಿ ತೇನಹಿ। ಭಣೇ। ಏಕಮೇಕಂ ಧೇನುಂ ಗಹೇತ್ವಾ ಏಕಮೇಕಸ್ಸ ಭಿಕ್ಖುನೋ ಉಪತಿಟ್ಠಥ ತರುಣೇನ ಖೀರೇನ ಭೋಜೇಸ್ಸಾಮಾತಿ। ಅಥ ಖೋ ಮೇಣ್ಡಕೋ ಗಹಪತಿ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಪಣೀತೇನ ಖಾದನೀಯೇನ ಭೋಜನೀಯೇನ ಸಹತ್ಥಾ ಸನ್ತಪ್ಪೇಸಿ ಸಮ್ಪವಾರೇಸಿ। ತರುಣೇನ ಚ ಖೀರೇನ। ಭಿಕ್ಖೂ ಕುಕ್ಕುಚ್ಚಾಯನ್ತಾ ಖೀರಂ ನ ಪಟಿಗ್ಗಣ್ಹನ್ತಿ। ಪಟಿಗ್ಗಣ್ಹಥ। ಭಿಕ್ಖವೇ। ಪರಿಭುಞ್ಜಥಾತಿ। ಅಥ ಖೋ ಮೇಣ್ಡಕೋ ಗಹಪತಿ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಪಣೀತೇನ ಖಾದನೀಯೇನ ಭೋಜನೀಯೇನ ಸಹತ್ಥಾ ಸನ್ತಪ್ಪೇತ್ವಾ ಸಮ್ಪವಾರೇತ್ವಾ ತರುಣೇನ ಚ ಖೀರೇನ ಭಗವನ್ತಂ ಭುತ್ತಾವಿಂ ಓನೀತಪತ್ತಪಾಣಿಂ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಮೇಣ್ಡಕೋ ಗಹಪತಿ ಭಗವನ್ತಂ ಏತದವೋಚ ಸನ್ತಿ। ಭನ್ತೇ। ಮಗ್ಗಾ ಕನ್ತಾರಾ। ಅಪ್ಪೋದಕಾ ಅಪ್ಪಭಕ್ಖಾ। ನ ಸುಕರಾ ಅಪಾಥೇಯ್ಯೇನ ಗನ್ತುಂ। ಸಾಧು। ಭನ್ತೇ। ಭಗವಾ ಭಿಕ್ಖೂನಂ ಪಾಥೇಯ್ಯಂ ಅನುಜಾನಾತೂತಿ। ಅಥ ಖೋ ಭಗವಾ ಮೇಣ್ಡಕಂ ಗಹಪತಿಂ ಧಮ್ಮಿಯಾ ಕಥಾಯ ಸನ್ದಸ್ಸೇತ್ವಾ ಸಮಾದಪೇತ್ವಾ ಸಮುತ್ತೇಜೇತ್ವಾ ಸಮ್ಪಹಂಸೇತ್ವಾ ಉಟ್ಠಾಯಾಸನಾ ಪಕ್ಕಾಮಿ। ಅಥ ಖೋ ಭಗವಾ ಏತಸ್ಮಿಂ ನಿದಾನೇ ಏತಸ್ಮಿಂ ಪಕರಣೇ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ಅನುಜಾನಾಮಿ। ಭಿಕ್ಖವೇ। ಪಞ್ಚ ಗೋರಸೇ ಖೀರಂ। ದಧಿಂ। ತಕ್ಕಂ। ನವನೀತಂ। ಸಪ್ಪಿಂ। ಸನ್ತಿ। ಭಿಕ್ಖವೇ। ಮಗ್ಗಾ ಕನ್ತಾರಾ ಅಪ್ಪೋದಕಾ ಅಪ್ಪಭಕ್ಖಾ। ನ ಸುಕರಾ ಅಪಾಥೇಯ್ಯೇನ ಗನ್ತುಂ। ಅನುಜಾನಾಮಿ। ಭಿಕ್ಖವೇ। ಪಾಥೇಯ್ಯಂ ಪರಿಯೇಸಿತುಂ ತಣ್ಡುಲೋ ತಣ್ಡುಲತ್ಥಿಕೇನ। ಮುಗ್ಗೋ ಮುಗ್ಗತ್ಥಿಕೇನ। ಮಾಸೋ ಮಾಸತ್ಥಿಕೇನ। ಲೋಣಂ ಲೋಣತ್ಥಿಕೇನ। ಗುಳೋ ಗುಳತ್ಥಿಕೇನ। ತೇಲಂ ತೇಲತ್ಥಿಕೇನ। ಸಪ್ಪಿ ಸಪ್ಪಿತ್ಥಿಕೇನ। ಸನ್ತಿ। ಭಿಕ್ಖವೇ। ಮನುಸ್ಸಾ। ಸದ್ಧಾ ಪಸನ್ನಾ। ತೇ ಕಪ್ಪಿಯಕಾರಕಾನಂ ಹತ್ಥೇ ಹಿರಞ್ಞಂ ಉಪನಿಕ್ಖಿಪನ್ತಿ ಇಮಿನಾ ಅಯ್ಯಸ್ಸ ಯಂ ಕಪ್ಪಿಯಂ ತಂ ದೇಥಾತಿ। ಅನುಜಾನಾಮಿ। ಭಿಕ್ಖವೇ। ಯಂ ತತೋ ಕಪ್ಪಿಯಂ ತಂ ಸಾದಿತುಂ। ನ ತ್ವೇವಾಹಂ। ಭಿಕ್ಖವೇ। ಕೇನಚಿ ಪರಿಯಾಯೇನ ಜಾತರೂಪರಜತಂ ಸಾದಿತಬ್ಬಂ ಪರಿಯೇಸಿತಬ್ಬನ್ತಿ ವದಾಮೀತಿ।>
    stand <ಪಞ್ಚಗೋರಸಾದಿಅನುಜಾನನಾ ನಿಟ್ಠಿತಾ।>
  text <೧೮೨॥ ಕೇಣಿಯಜಟಿಲವತ್ಥು>
    text <೩೦೦>, <ಅಥ ಖೋ ಭಗವಾ ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ಆಪಣಂ ತದವಸರಿ। ಅಸ್ಸೋಸಿ ಖೋ ಕೇಣಿಯೋ ಜಟಿಲೋ ಸಮಣೋ ಖಲು ಭೋ ಗೋತಮೋ ಸಕ್ಯಪುತ್ತೋ ಸಕ್ಯಕುಲಾ ಪಬ್ಬಜಿತೋ ಆಪಣಂ ಅನುಪ್ಪತ್ತೋ। ತಂ ಖೋ ಪನ ಭವನ್ತಂ ಗೋತಮಂ ಏವಂ ಕಲ್ಯಾಣೋ ಕಿತ್ತಿಸದ್ದೋ ಅಬ್ಭುಗ್ಗತೋ…ಪೇ॰… ಸಾಧು ಖೋ ಪನ ತಥಾರೂಪಾನಂ ಅರಹತಂ ದಸ್ಸನಂ ಹೋತೀತಿ। ಅಥ ಖೋ ಕೇಣಿಯಸ್ಸ ಜಟಿಲಸ್ಸ ಏತದಹೋಸಿ ಕಿಂ ನು ಖೋ ಅಹಂ ಸಮಣಸ್ಸ ಗೋತಮಸ್ಸ ಹರಾಪೇಯ್ಯನ್ತಿ। ಅಥ ಖೋ ಕೇಣಿಯಸ್ಸ ಜಟಿಲಸ್ಸ ಏತದಹೋಸಿ ಯೇಪಿ ಖೋ ತೇ ಬ್ರಾಹ್ಮಣಾನಂ ಪುಬ್ಬಕಾ ಇಸಯೋ ಮನ್ತಾನಂ ಕತ್ತಾರೋ ಮನ್ತಾನಂ ಪವತ್ತಾರೋ। ಯೇಸಮಿದಂ ಏತರಹಿ ಬ್ರಾಹ್ಮಣಾ ಪೋರಾಣಂ ಮನ್ತಪದಂ ಗೀತಂ ಪವುತ್ತಂ ಸಮಿಹಿತಂ। ತದನುಗಾಯನ್ತಿ ತದನುಭಾಸನ್ತಿ। ಭಾಸಿತಮನುಭಾಸನ್ತಿ। ವಾಚಿತಮನುವಾಚೇನ್ತಿ। ಸೇಯ್ಯಥಿದಂ ಅಟ್ಠಕೋ ವಾಮಕೋ ವಾಮದೇವೋ ವೇಸ್ಸಾಮಿತ್ತೋ ಯಮತಗ್ಗಿ ಅಙ್ಗೀರಸೋ ಭಾರದ್ವಾಜೋ ವಾಸೇಟ್ಠೋ ಕಸ್ಸಪೋ ಭಗು। ರತ್ತೂಪರತಾ ವಿರತಾ ವಿಕಾಲಭೋಜನಾ। ತೇ ಏವರೂಪಾನಿ ಪಾನಾನಿ ಸಾದಿಯಿಂಸು। ಸಮಣೋಪಿ ಗೋತಮೋ ರತ್ತೂಪರತೋ ವಿರತೋ ವಿಕಾಲಭೋಜನಾ। ಅರಹತಿ ಸಮಣೋಪಿ ಗೋತಮೋ ಏವರೂಪಾನಿ ಪಾನಾನಿ ಸಾದಿಯಿತುನ್ತಿ ಪಹೂತಂ ಪಾನಂ ಪಟಿಯಾದಾಪೇತ್ವಾ ಕಾಜೇಹಿ ಗಾಹಾಪೇತ್ವಾ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವತಾ ಸದ್ಧಿಂ ಸಮ್ಮೋದಿ। ಸಮ್ಮೋದನೀಯಂ ಕಥಂ ಸಾರಣೀಯಂ ವೀತಿಸಾರೇತ್ವಾ ಏಕಮನ್ತಂ ಅಟ್ಠಾಸಿ। ಏಕಮನ್ತಂ ಠಿತೋ ಖೋ ಕೇಣಿಯೋ ಜಟಿಲೋ ಭಗವನ್ತಂ ಏತದವೋಚ ಪಟಿಗ್ಗಣ್ಹಾತು ಮೇ ಭವಂ ಗೋತಮೋ ಪಾನನ್ತಿ। ತೇನ ಹಿ। ಕೇಣಿಯ। ಭಿಕ್ಖೂನಂ ದೇಹೀತಿ। ಅಥ ಖೋ ಕೇಣಿಯೋ ಜಟಿಲೋ ಭಿಕ್ಖೂನಂ ದೇತಿ। ಭಿಕ್ಖೂ ಕುಕ್ಕುಚ್ಚಾಯನ್ತಾ ನ ಪಟಿಗ್ಗಣ್ಹನ್ತಿ। ಪಟಿಗ್ಗಣ್ಹಥ। ಭಿಕ್ಖವೇ। ಪರಿಭುಞ್ಜಥಾತಿ। ಅಥ ಖೋ ಕೇಣಿಯೋ ಜಟಿಲೋ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಪಹೂತೇಹಿ ಪಾನೇಹಿ ಸಹತ್ಥಾ ಸನ್ತಪ್ಪೇತ್ವಾ ಸಮ್ಪವಾರೇತ್ವಾ ಭಗವನ್ತಂ ಧೋತಹತ್ಥಂ ಓನೀತಪತ್ತಪಾಣಿಂ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಂ ಖೋ ಕೇಣಿಯಂ ಜಟಿಲಂ ಭಗವಾ ಧಮ್ಮಿಯಾ ಕಥಾಯ ಸನ್ದಸ್ಸೇಸಿ ಸಮಾದಪೇಸಿ ಸಮುತ್ತೇಜೇಸಿ ಸಮ್ಪಹಂಸೇಸಿ। ಅಥ ಖೋ ಕೇಣಿಯೋ ಜಟಿಲೋ ಭಗವತಾ ಧಮ್ಮಿಯಾ ಕಥಾಯ ಸನ್ದಸ್ಸಿತೋ ಸಮಾದಪಿತೋ ಸಮುತ್ತೇಜಿತೋ ಸಮ್ಪಹಂಸಿತೋ ಭಗವನ್ತಂ ಏತದವೋಚ ಅಧಿವಾಸೇತು ಮೇ ಭವಂ ಗೋತಮೋ ಸ್ವಾತನಾಯ ಭತ್ತಂ ಸದ್ಧಿಂ ಭಿಕ್ಖುಸಙ್ಘೇನಾತಿ। ಮಹಾ ಖೋ। ಕೇಣಿಯ। ಭಿಕ್ಖುಸಙ್ಘೋ ಅಡ್ಢತೇಲಸಾನಿ ಭಿಕ್ಖುಸತಾನಿ। ತ್ವಞ್ಚ ಬ್ರಾಹ್ಮಣೇಸು ಅಭಿಪ್ಪಸನ್ನೋತಿ। ದುತಿಯಮ್ಪಿ ಖೋ ಕೇಣಿಯೋ ಜಟಿಲೋ ಭಗವನ್ತಂ ಏತದವೋಚ ಕಿಞ್ಚಾಪಿ ಖೋ। ಭೋ ಗೋತಮ। ಮಹಾ ಭಿಕ್ಖುಸಙ್ಘೋ ಅಡ್ಢತೇಲಸಾನಿ ಭಿಕ್ಖುಸತಾನಿ। ಅಹಞ್ಚ ಬ್ರಾಹ್ಮಣೇಸು ಅಭಿಪ್ಪಸನ್ನೋ। ಅಧಿವಾಸೇತು ಮೇ ಭವಂ ಗೋತಮೋ ಸ್ವಾತನಾಯ ಭತ್ತಂ ಸದ್ಧಿಂ ಭಿಕ್ಖುಸಙ್ಘೇನಾತಿ। ಮಹಾ ಖೋ। ಕೇಣಿಯ। ಭಿಕ್ಖುಸಙ್ಘೋ ಅಡ್ಢತೇಲಸಾನಿ ಭಿಕ್ಖುಸತಾನಿ। ತ್ವಞ್ಚ ಬ್ರಾಹ್ಮಣೇಸು ಅಭಿಪ್ಪಸನ್ನೋತಿ। ತತಿಯಮ್ಪಿ ಖೋ ಕೇಣಿಯೋ ಜಟಿಲೋ ಭಗವನ್ತಂ ಏತದವೋಚ ಕಿಞ್ಚಾಪಿ ಖೋ। ಭೋ ಗೋತಮ। ಮಹಾ ಭಿಕ್ಖುಸಙ್ಘೋ ಅಡ್ಢತೇಲಸಾನಿ ಭಿಕ್ಖುಸತಾನಿ। ಅಹಞ್ಚ ಬ್ರಾಹ್ಮಣೇಸು ಅಭಿಪ್ಪಸನ್ನೋ। ಅಧಿವಾಸೇತು ಭವಂ ಗೋತಮೋ ಸ್ವಾತನಾಯ ಭತ್ತಂ ಸದ್ಧಿಂ ಭಿಕ್ಖುಸಙ್ಘೇನಾತಿ। ಅಧಿವಾಸೇಸಿ ಭಗವಾ ತುಣ್ಹೀಭಾವೇನ। ಅಥ ಖೋ ಕೇಣಿಯೋ ಜಟಿಲೋ ಭಗವತೋ ಅಧಿವಾಸನಂ ವಿದಿತ್ವಾ ಉಟ್ಠಾಯಾಸನಾ ಪಕ್ಕಾಮಿ। ಅಥ ಖೋ ಭಗವಾ ಏತಸ್ಮಿಂ ನಿದಾನೇ ಏತಸ್ಮಿಂ ಪಕರಣೇ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ಅನುಜಾನಾಮಿ। ಭಿಕ್ಖವೇ। ಅಟ್ಠ ಪಾನಾನಿ ಅಮ್ಬಪಾನಂ ಜಮ್ಬುಪಾನಂ ಚೋಚಪಾನಂ ಮೋಚಪಾನಂ ಮಧೂಕಪಾನಂ ಮುದ್ದಿಕಪಾನಂ ಸಾಲೂಕಪಾನಂ ಫಾರುಸಕಪಾನಂ। ಅನುಜಾನಾಮಿ। ಭಿಕ್ಖವೇ। ಸಬ್ಬಂ ಫಲರಸಂ ಠಪೇತ್ವಾ ಧಞ್ಞಫಲರಸಂ। ಅನುಜಾನಾಮಿ। ಭಿಕ್ಖವೇ। ಸಬ್ಬಂ ಪತ್ತರಸಂ ಠಪೇತ್ವಾ ಡಾಕರಸಂ। ಅನುಜಾನಾಮಿ। ಭಿಕ್ಖವೇ। ಸಬ್ಬಂ ಪುಪ್ಫರಸಂ ಠಪೇತ್ವಾ ಮಧೂಕಪುಪ್ಫರಸಂ। ಅನುಜಾನಾಮಿ। ಭಿಕ್ಖವೇ। ಉಚ್ಛುರಸನ್ತಿ।>
    text <ಅಥ ಖೋ ಕೇಣಿಯೋ ಜಟಿಲೋ ತಸ್ಸಾ ರತ್ತಿಯಾ ಅಚ್ಚಯೇನ ಸಕೇ ಅಸ್ಸಮೇ ಪಣೀತಂ ಖಾದನೀಯಂ ಭೋಜನೀಯಂ ಪಟಿಯಾದಾಪೇತ್ವಾ ಭಗವತೋ ಕಾಲಂ ಆರೋಚಾಪೇಸಿ ಕಾಲೋ। ಭೋ ಗೋತಮ। ನಿಟ್ಠಿತಂ ಭತ್ತನ್ತಿ। ಅಥ ಖೋ ಭಗವಾ ಪುಬ್ಬಣ್ಹಸಮಯಂ ನಿವಾಸೇತ್ವಾ ಪತ್ತಚೀವರಮಾದಾಯ ಯೇನ ಕೇಣಿಯಸ್ಸ ಜಟಿಲಸ್ಸ ಅಸ್ಸಮೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಪಞ್ಞತ್ತೇ ಆಸನೇ ನಿಸೀದಿ ಸದ್ಧಿಂ ಭಿಕ್ಖುಸಙ್ಘೇನ। ಅಥ ಖೋ ಕೇಣಿಯೋ ಜಟಿಲೋ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಪಣೀತೇನ ಖಾದನೀಯೇನ ಭೋಜನೀಯೇನ ಸಹತ್ಥಾ ಸನ್ತಪ್ಪೇತ್ವಾ ಸಮ್ಪವಾರೇತ್ವಾ ಭಗವನ್ತಂ ಭುತ್ತಾವಿಂ ಓನೀತಪತ್ತಪಾಣಿಂ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಂ ಖೋ ಕೇಣಿಯಂ ಜಟಿಲಂ ಭಗವಾ ಇಮಾಹಿ ಗಾಥಾಹಿ ಅನುಮೋದಿ>
    text <ಅಥ ಖೋ ಭಗವಾ ಕೇಣಿಯಂ ಜಟಿಲಂ ಇಮಾಹಿ ಗಾಥಾಹಿ ಅನುಮೋದಿತ್ವಾ ಉಟ್ಠಾಯಾಸನಾ ಪಕ್ಕಾಮಿ।>
    stand <ಕೇಣಿಯಜಟಿಲವತ್ಥು ನಿಟ್ಠಿತಂ।>
  text <೧೮೩॥ ರೋಜಮಲ್ಲವತ್ಥು>
    text <೩೦೧>, <ಅಥ ಖೋ ಭಗವಾ ಆಪಣೇ ಯಥಾಭಿರನ್ತಂ ವಿಹರಿತ್ವಾ ಯೇನ ಕುಸಿನಾರಾ ತೇನ ಚಾರಿಕಂ ಪಕ್ಕಾಮಿ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಅಡ್ಢತೇಲಸೇಹಿ ಭಿಕ್ಖುಸತೇಹಿ। ಅಸ್ಸೋಸುಂ ಖೋ ಕೋಸಿನಾರಕಾ ಮಲ್ಲಾ ಭಗವಾ ಕಿರ ಕುಸಿನಾರಂ ಆಗಚ್ಛತಿ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಅಡ್ಢತೇಲಸೇಹಿ ಭಿಕ್ಖುಸತೇಹೀತಿ। ತೇ ಸಙ್ಗರಂ ಅಕಂಸು ಯೋ ಭಗವತೋ ಪಚ್ಚುಗ್ಗಮನಂ ನ ಕರಿಸ್ಸತಿ। ಪಞ್ಚಸತಾನಿಸ್ಸ ದಣ್ಡೋತಿ। ತೇನ ಖೋ ಪನ ಸಮಯೇನ ರೋಜೋ ಮಲ್ಲೋ ಆಯಸ್ಮತೋ ಆನನ್ದಸ್ಸ ಸಹಾಯೋ ಹೋತಿ। ಅಥ ಖೋ ಭಗವಾ ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ಕುಸಿನಾರಾ ತದವಸರಿ। ಅಥ ಖೋ ಕೋಸಿನಾರಕಾ ಮಲ್ಲಾ ಭಗವತೋ ಪಚ್ಚುಗ್ಗಮನಂ ಅಕಂಸು। ಅಥ ಖೋ ರೋಜೋ ಮಲ್ಲೋ ಭಗವತೋ ಪಚ್ಚುಗ್ಗಮನಂ ಕರಿತ್ವಾ ಯೇನಾಯಸ್ಮಾ ಆನನ್ದೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮನ್ತಂ ಆನನ್ದಂ ಅಭಿವಾದೇತ್ವಾ ಏಕಮನ್ತಂ ಅಟ್ಠಾಸಿ। ಏಕಮನ್ತಂ ಠಿತಂ ಖೋ ರೋಜಂ ಮಲ್ಲಂ ಆಯಸ್ಮಾ ಆನನ್ದೋ ಏತದವೋಚ ಉಳಾರಂ ಖೋ ತೇ ಇದಂ। ಆವುಸೋ ರೋಜ। ಯಂ ತ್ವಂ ಭಗವತೋ ಪಚ್ಚುಗ್ಗಮನಂ ಅಕಾಸೀತಿ। ನಾಹಂ। ಭನ್ತೇ ಆನನ್ದ। ಬಹುಕತೋ ಬುದ್ಧೇ ವಾ ಧಮ್ಮೇ ವಾ ಸಙ್ಘೇ ವಾ। ಅಪಿ ಚ ಞಾತೀಹಿ ಸಙ್ಗರೋ ಕತೋ ಯೋ ಭಗವತೋ ಪಚ್ಚುಗ್ಗಮನಂ ನ ಕರಿಸ್ಸತಿ। ಪಞ್ಚಸತಾನಿಸ್ಸ ದಣ್ಡೋತಿ। ಸೋ ಖೋ ಅಹಂ। ಭನ್ತೇ ಆನನ್ದ। ಞಾತೀನಂ ದಣ್ಡಭಯಾ ಏವಾಹಂ ಭಗವತೋ ಪಚ್ಚುಗ್ಗಮನಂ ಅಕಾಸಿನ್ತಿ। ಅಥ ಖೋ ಆಯಸ್ಮಾ ಆನನ್ದೋ ಅನತ್ತಮನೋ ಅಹೋಸಿ ಕಥಞ್ಹಿ ನಾಮ ರೋಜೋ ಮಲ್ಲೋ ಏವಂ ವಕ್ಖತೀತಿ॥ ಅಥ ಖೋ ಆಯಸ್ಮಾ ಆನನ್ದೋ ಯೇನ ಭಗವಾ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನೋ ಖೋ ಆಯಸ್ಮಾ ಆನನ್ದೋ ಭಗವನ್ತಂ ಏತದವೋಚ ಅಯಂ। ಭನ್ತೇ। ರೋಜೋ ಮಲ್ಲೋ ಅಭಿಞ್ಞಾತೋ ಞಾತಮನುಸ್ಸೋ। ಮಹತ್ಥಿಕೋ ಖೋ ಪನ ಏವರೂಪಾನಂ ಞಾತಮನುಸ್ಸಾನಂ ಇಮಸ್ಮಿಂ ಧಮ್ಮವಿನಯೇ ಪಸಾದೋ। ಸಾಧು। ಭನ್ತೇ। ಭಗವಾ ತಥಾ ಕರೋತು। ಯಥಾ ರೋಜೋ ಮಲ್ಲೋ ಇಮಸ್ಮಿಂ ಧಮ್ಮವಿನಯೇ ಪಸೀದೇಯ್ಯಾತಿ। ನ ಖೋ ತಂ। ಆನನ್ದ। ದುಕ್ಕರಂ ತಥಾಗತೇನ। ಯಥಾ ರೋಜೋ ಮಲ್ಲೋ ಇಮಸ್ಮಿಂ ಧಮ್ಮವಿನಯೇ ಪಸೀದೇಯ್ಯಾತಿ।>
    text <ಅಥ ಖೋ ಭಗವಾ ರೋಜಂ ಮಲ್ಲಂ ಮೇತ್ತೇನ ಚಿತ್ತೇನ ಫರಿತ್ವಾ ಉಟ್ಠಾಯಾಸನಾ ವಿಹಾರಂ ಪಾವಿಸಿ। ಅಥ ಖೋ ರೋಜೋ ಮಲ್ಲೋ ಭಗವತೋ ಮೇತ್ತೇನ ಚಿತ್ತೇನ ಫುಟ್ಠೋ। ಸೇಯ್ಯಥಾಪಿ ನಾಮ ಗಾವಿಂ ತರುಣವಚ್ಛೋ। ಏವಮೇವ। ವಿಹಾರೇನ ವಿಹಾರಂ ಪರಿವೇಣೇನ ಪರಿವೇಣಂ ಉಪಸಙ್ಕಮಿತ್ವಾ ಭಿಕ್ಖೂ ಪುಚ್ಛತಿ ಕಹಂ ನು ಖೋ। ಭನ್ತೇ। ಏತರಹಿ ಸೋ ಭಗವಾ ವಿಹರತಿ ಅರಹಂ ಸಮ್ಮಾಸಮ್ಬುದ್ಧೋ। ದಸ್ಸನಕಾಮಾ ಹಿ ಮಯಂ ತಂ ಭಗವನ್ತಂ ಅರಹನ್ತಂ ಸಮ್ಮಾಸಮ್ಬುದ್ಧನ್ತಿ। ಏಸಾವುಸೋ ರೋಜ। ವಿಹಾರೋ ಸಂವುತದ್ವಾರೋ। ತೇನ ಅಪ್ಪಸದ್ದೋ ಉಪಸಙ್ಕಮಿತ್ವಾ ಅತರಮಾನೋ ಆಳಿನ್ದಂ ಪವಿಸಿತ್ವಾ ಉಕ್ಕಾಸಿತ್ವಾ ಅಗ್ಗಳಂ ಆಕೋಟೇಹಿ। ವಿವರಿಸ್ಸತಿ ತೇ ಭಗವಾ ದ್ವಾರನ್ತಿ। ಅಥ ಖೋ ರೋಜೋ ಮಲ್ಲೋ ಯೇನ ಸೋ ವಿಹಾರೋ ಸಂವುತದ್ವಾರೋ। ತೇನ ಅಪ್ಪಸದ್ದೋ ಉಪಸಙ್ಕಮಿತ್ವಾ ಅತರಮಾನೋ ಆಳಿನ್ದಂ ಪವಿಸಿತ್ವಾ ಉಕ್ಕಾಸಿತ್ವಾ ಅಗ್ಗಳಂ ಆಕೋಟೇಸಿ। ವಿವರಿ ಭಗವಾ ದ್ವಾರಂ। ಅಥ ಖೋ ರೋಜೋ ಮಲ್ಲೋ ವಿಹಾರಂ ಪವಿಸಿತ್ವಾ ಭಗವನ್ತಂ ಅಭಿವಾದೇತ್ವಾ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಸ್ಸ ಖೋ ರೋಜಸ್ಸ ಮಲ್ಲಸ್ಸ ಭಗವಾ ಅನುಪುಬ್ಬಿಂ ಕಥಂ ಕಥೇಸಿ। ಸೇಯ್ಯಥಿದಂ ದಾನಕಥಂ…ಪೇ॰… ಅಪರಪ್ಪಚ್ಚಯೋ ಸತ್ಥುಸಾಸನೇ ಭಗವನ್ತಂ ಏತದವೋಚ ಸಾಧು। ಭನ್ತೇ। ಅಯ್ಯಾ ಮಮಞ್ಞೇವ ಪಟಿಗ್ಗಣ್ಹೇಯ್ಯುಂ ಚೀವರಪಿಣ್ಡಪಾತಸೇನಾಸನಗಿಲಾನಪ್ಪಚ್ಚಯಭೇಸಜ್ಜಪರಿಕ್ಖಾರಂ। ನೋ ಅಞ್ಞೇಸನ್ತಿ। ಯೇಸಂ ಖೋ। ರೋಜ। ಸೇಕ್ಖೇನ ಞಾಣೇನ ಸೇಕ್ಖೇನ ದಸ್ಸನೇನ ಧಮ್ಮೋ ದಿಟ್ಠೋ ಸೇಯ್ಯಥಾಪಿ ತಯಾ। ತೇಸಮ್ಪಿ ಏವಂ ಹೋತಿ ಅಹೋ ನೂನ ಅಯ್ಯಾ ಅಮ್ಹಾಕಞ್ಞೇವ ಪಟಿಗ್ಗಣ್ಹೇಯ್ಯುಂ ಚೀವರಪಿಣ್ಡಪಾತಸೇನಾಸನಗಿಲಾನಪ್ಪಚ್ಚಯಭೇಸಜ್ಜಪರಿಕ್ಖಾರಂ। ನೋ ಅಞ್ಞೇಸನ್ತಿ। ತೇನ ಹಿ। ರೋಜ। ತವ ಚೇವ ಪಟಿಗ್ಗಹಿಸ್ಸನ್ತಿ ಅಞ್ಞೇಸಞ್ಚಾತಿ।>
    text <೩೦೨>, <ತೇನ ಖೋ ಪನ ಸಮಯೇನ ಕುಸಿನಾರಾಯಂ ಪಣೀತಾನಂ ಭತ್ತಾನಂ ಭತ್ತಪಟಿಪಾಟಿ ಅಟ್ಠಿತಾ ಹೋತಿ। ಅಥ ಖೋ ರೋಜಸ್ಸ ಮಲ್ಲಸ್ಸ ಪಟಿಪಾಟಿಂ ಅಲಭನ್ತಸ್ಸ ಏತದಹೋಸಿ ಯಂನೂನಾಹಂ ಭತ್ತಗ್ಗಂ ಓಲೋಕೇಯ್ಯಂ। ಯಂ ಭತ್ತಗ್ಗೇ ನಾಸ್ಸ। ತಂ ಪಟಿಯಾದೇಯ್ಯನ್ತಿ। ಅಥ ಖೋ ರೋಜೋ ಮಲ್ಲೋ ಭತ್ತಗ್ಗಂ ಓಲೋಕೇನ್ತೋ ದ್ವೇ ನಾದ್ದಸ ಡಾಕಞ್ಚ ಪಿಟ್ಠಖಾದನೀಯಞ್ಚ। ಅಥ ಖೋ ರೋಜೋ ಮಲ್ಲೋ ಯೇನಾಯಸ್ಮಾ ಆನನ್ದೋ ತೇನುಪಸಙ್ಕಮಿ। ಉಪಸಙ್ಕಮಿತ್ವಾ ಆಯಸ್ಮನ್ತಂ ಆನನ್ದಂ ಏತದವೋಚ ಇಧ ಮೇ। ಭನ್ತೇ ಆನನ್ದ। ಪಟಿಪಾಟಿಂ ಅಲಭನ್ತಸ್ಸ ಏತದಹೋಸಿ ಯಂನೂನಾಹಂ ಭತ್ತಗ್ಗಂ ಓಲೋಕೇಯ್ಯಂ। ಯಂ ಭತ್ತಗ್ಗೇ ನಾಸ್ಸ। ತಂ ಪಟಿಯಾದೇಯ್ಯನ್ತಿ। ಸೋ ಖೋ ಅಹಂ। ಭನ್ತೇ ಆನನ್ದ। ಭತ್ತಗ್ಗಂ ಓಲೋಕೇನ್ತೋ ದ್ವೇ ನಾದ್ದಸಂ ಡಾಕಞ್ಚ ಪಿಟ್ಠಖಾದನೀಯಞ್ಚ। ಸಚಾಹಂ। ಭನ್ತೇ ಆನನ್ದ। ಪಟಿಯಾದೇಯ್ಯಂ ಡಾಕಞ್ಚ ಪಿಟ್ಠಖಾದನೀಯಞ್ಚ। ಪಟಿಗ್ಗಣ್ಹೇಯ್ಯ ಮೇ ಭಗವಾತಿ॥ ತೇನ ಹಿ। ರೋಜ। ಭಗವನ್ತಂ ಪಟಿಪುಚ್ಛಿಸ್ಸಾಮೀತಿ। ಅಥ ಖೋ ಆಯಸ್ಮಾ ಆನನ್ದೋ ಭಗವತೋ ಏತಮತ್ಥಂ ಆರೋಚೇಸಿ। ತೇನ ಹಾನನ್ದ। ಪಟಿಯಾದೇತೂತಿ। ತೇನ ಹಿ। ರೋಜ। ಪಟಿಯಾದೇಹೀತಿ। ಅಥ ಖೋ ರೋಜೋ ಮಲ್ಲೋ ತಸ್ಸಾ ರತ್ತಿಯಾ ಅಚ್ಚಯೇನ ಪಹೂತಂ ಡಾಕಞ್ಚ ಪಿಟ್ಠಖಾದನೀಯಞ್ಚ ಪಟಿಯಾದಾಪೇತ್ವಾ ಭಗವತೋ ಉಪನಾಮೇಸಿ ಪಟಿಗ್ಗಣ್ಹಾತು ಮೇ। ಭನ್ತೇ। ಭಗವಾ ಡಾಕಞ್ಚ ಪಿಟ್ಠಖಾದನೀಯಞ್ಚಾತಿ। ತೇನ ಹಿ। ರೋಜ। ಭಿಕ್ಖೂನಂ ದೇಹೀತಿ। ಅಥ ಖೋ ರೋಜೋ ಮಲ್ಲೋ ಭಿಕ್ಖೂನಂ ದೇತಿ। ಭಿಕ್ಖೂ ಕುಕ್ಕುಚ್ಚಾಯನ್ತಾ ನ ಪಟಿಗ್ಗಣ್ಹನ್ತಿ। ಪಟಿಗ್ಗಣ್ಹಥ। ಭಿಕ್ಖವೇ। ಪರಿಭುಞ್ಜಥಾತಿ। ಅಥ ಖೋ ರೋಜೋ ಮಲ್ಲೋ ಬುದ್ಧಪ್ಪಮುಖಂ ಭಿಕ್ಖುಸಙ್ಘಂ ಪಹೂತೇಹಿ ಡಾಕೇಹಿ ಚ ಪಿಟ್ಠಖಾದನೀಯೇಹಿ ಚ ಸಹತ್ಥಾ ಸನ್ತಪ್ಪೇತ್ವಾ ಸಮ್ಪವಾರೇತ್ವಾ ಭಗವನ್ತಂ ಧೋತಹತ್ಥಂ ಓನೀತಪತ್ತಪಾಣಿಂ ಏಕಮನ್ತಂ ನಿಸೀದಿ। ಏಕಮನ್ತಂ ನಿಸಿನ್ನಂ ಖೋ ರೋಜಂ ಮಲ್ಲಂ ಭಗವಾ ಧಮ್ಮಿಯಾ ಕಥಾಯ ಸನ್ದಸ್ಸೇತ್ವಾ ಸಮಾದಪೇತ್ವಾ ಸಮುತ್ತೇಜೇತ್ವಾ ಸಮ್ಪಹಂಸೇತ್ವಾ ಉಟ್ಠಾಯಾಸನಾ ಪಕ್ಕಾಮಿ। ಅಥ ಖೋ ಭಗವಾ ಏತಸ್ಮಿಂ ನಿದಾನೇ ಏತಸ್ಮಿಂ ಪಕರಣೇ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ಅನುಜಾನಾಮಿ। ಭಿಕ್ಖವೇ। ಸಬ್ಬಞ್ಚ ಡಾಕಂ ಸಬ್ಬಞ್ಚ ಪಿಟ್ಠಖಾದನೀಯನ್ತಿ।>
    stand <ರೋಜಮಲ್ಲವತ್ಥು ನಿಟ್ಠಿತಂ।>
  text <೧೮೪॥ ವುಡ್ಢಪಬ್ಬಜಿತವತ್ಥು>
    text <೩೦೩>, <ಅಥ ಖೋ ಭಗವಾ ಕುಸಿನಾರಾಯಂ ಯಥಾಭಿರನ್ತಂ ವಿಹರಿತ್ವಾ ಯೇನ ಆತುಮಾ ತೇನ ಚಾರಿಕಂ ಪಕ್ಕಾಮಿ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಅಡ್ಢತೇಲಸೇಹಿ ಭಿಕ್ಖುಸತೇಹಿ। ತೇನ ಖೋ ಪನ ಸಮಯೇನ ಅಞ್ಞತರೋ ವುಡ್ಢಪಬ್ಬಜಿತೋ ಆತುಮಾಯಂ ಪಟಿವಸತಿ ನಹಾಪಿತಪುಬ್ಬೋ। ತಸ್ಸ ದ್ವೇ ದಾರಕಾ ಹೋನ್ತಿ। ಮಞ್ಜುಕಾ ಪಟಿಭಾನೇಯ್ಯಕಾ। ದಕ್ಖಾ ಪರಿಯೋದಾತಸಿಪ್ಪಾ ಸಕೇ ಆಚರಿಯಕೇ ನಹಾಪಿತಕಮ್ಮೇ। ಅಸ್ಸೋಸಿ ಖೋ ಸೋ ವುಡ್ಢಪಬ್ಬಜಿತೋ ಭಗವಾ ಕಿರ ಆತುಮಂ ಆಗಚ್ಛತಿ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಅಡ್ಢತೇಲಸೇಹಿ ಭಿಕ್ಖುಸತೇಹೀತಿ। ಅಥ ಖೋ ಸೋ ವುಡ್ಢಪಬ್ಬಜಿತೋ ತೇ ದಾರಕೇ ಏತದವೋಚ ಭಗವಾ ಕಿರ। ತಾತಾ। ಆತುಮಂ ಆಗಚ್ಛತಿ ಮಹತಾ ಭಿಕ್ಖುಸಙ್ಘೇನ ಸದ್ಧಿಂ ಅಡ್ಢತೇಲಸೇಹಿ ಭಿಕ್ಖುಸತೇಹಿ। ಗಚ್ಛಥ ತುಮ್ಹೇ। ತಾತಾ। ಖುರಭಣ್ಡಂ ಆದಾಯ ನಾಳಿಯಾವಾಪಕೇನ ಅನುಘರಕಂ ಅನುಘರಕಂ ಆಹಿಣ್ಡಥ। ಲೋಣಮ್ಪಿ। ತೇಲಮ್ಪಿ। ತಣ್ಡುಲಮ್ಪಿ। ಖಾದನೀಯಮ್ಪಿ ಸಂಹರಥ। ಭಗವತೋ ಆಗತಸ್ಸ ಯಾಗುಪಾನಂ ಕರಿಸ್ಸಾಮಾತಿ। ಏವಂ। ತಾತಾತಿ ಖೋ ತೇ ದಾರಕಾ ತಸ್ಸ ವುಡ್ಢಪಬ್ಬಜಿತಸ್ಸ ಪಟಿಸ್ಸುಣಿತ್ವಾ ಖುರಭಣ್ಡಂ ಆದಾಯ ನಾಳಿಯಾವಾಪಕೇನ ಅನುಘರಕಂ ಅನುಘರಕಂ ಆಹಿಣ್ಡನ್ತಿ। ಲೋಣಮ್ಪಿ। ತೇಲಮ್ಪಿ। ತಣ್ಡುಲಮ್ಪಿ। ಖಾದನೀಯಮ್ಪಿ ಸಂಹರನ್ತಾ। ಮನುಸ್ಸಾ ತೇ ದಾರಕೇ ಮಞ್ಜುಕೇ ಪಟಿಭಾನೇಯ್ಯಕೇ ಪಸ್ಸಿತ್ವಾ ಯೇಪಿ ನ ಕಾರಾಪೇತುಕಾಮಾ ತೇಪಿ ಕಾರಾಪೇನ್ತಿ। ಕಾರಾಪೇತ್ವಾಪಿ ಬಹುಂ ದೇನ್ತಿ। ಅಥ ಖೋ ತೇ ದಾರಕಾ ಬಹುಂ ಲೋಣಮ್ಪಿ। ತೇಲಮ್ಪಿ। ತಣ್ಡುಲಮ್ಪಿ। ಖಾದನೀಯಮ್ಪಿ ಸಂಹರಿಂಸು।>
    text <ಅಥ ಖೋ ಭಗವಾ ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ಆತುಮಾ ತದವಸರಿ। ತತ್ರ ಸುದಂ ಭಗವಾ ಆತುಮಾಯಂ ವಿಹರತಿ ಭುಸಾಗಾರೇ। ಅಥ ಖೋ ಸೋ ವುಡ್ಢಪಬ್ಬಜಿತೋ ತಸ್ಸಾ ರತ್ತಿಯಾ ಅಚ್ಚಯೇನ ಪಹೂತಂ ಯಾಗುಂ ಪಟಿಯಾದಾಪೇತ್ವಾ ಭಗವತೋ ಉಪನಾಮೇಸಿ ಪಟಿಗ್ಗಣ್ಹಾತು ಮೇ। ಭನ್ತೇ। ಭಗವಾ ಯಾಗುನ್ತಿ। ಜಾನನ್ತಾಪಿ ತಥಾಗತಾ ಪುಚ್ಛನ್ತಿ…ಪೇ॰… ಸಾವಕಾನಂ ವಾ ಸಿಕ್ಖಾಪದಂ ಪಞ್ಞಪೇಸ್ಸಾಮಾತಿ। ಅಥ ಖೋ ಭಗವಾ ತಂ ವುಡ್ಢಪಬ್ಬಜಿತಂ ಏತದವೋಚ ಕುತಾಯಂ। ಭಿಕ್ಖು ಯಾಗೂತಿ॥ ಅಥ ಖೋ ಸೋ ವುಡ್ಢಪಬ್ಬಜಿತೋ ಭಗವತೋ ಏತಮತ್ಥಂ ಆರೋಚೇಸಿ। ವಿಗರಹಿ ಬುದ್ಧೋ ಭಗವಾ। ಅನನುಚ್ಛವಿಕಂ। ಮೋಘಪುರಿಸ। ಅನನುಲೋಮಿಕಂ ಅಪ್ಪತಿರೂಪಂ ಅಸ್ಸಾಮಣಕಂ ಅಕಪ್ಪಿಯಂ ಅಕರಣೀಯಂ। ಕಥಞ್ಹಿ ನಾಮ ತ್ವಂ। ಮೋಘಪುರಿಸ। ಪಬ್ಬಜಿತೋ ಅಕಪ್ಪಿಯೇ ಸಮಾದಪೇಸ್ಸಸಿ। ನೇತಂ। ಮೋಘಪುರಿಸ। ಅಪ್ಪಸನ್ನಾನಂ ವಾ ಪಸಾದಾಯ…ಪೇ॰… ವಿಗರಹಿತ್ವಾ ಧಮ್ಮಿಂ ಕಥಂ ಕತ್ವಾ ಭಿಕ್ಖೂ ಆಮನ್ತೇಸಿ ನ। ಭಿಕ್ಖವೇ। ಪಬ್ಬಜಿತೇನ ಅಕಪ್ಪಿಯೇ ಸಮಾದಪೇತಬ್ಬಂ। ಯೋ ಸಮಾದಪೇಯ್ಯ। ಆಪತ್ತಿ ದುಕ್ಕಟಸ್ಸ। ನ ಚ। ಭಿಕ್ಖವೇ। ನಹಾಪಿತಪುಬ್ಬೇನ ಖುರಭಣ್ಡಂ ಪರಿಹರಿತಬ್ಬಂ। ಯೋ ಪರಿಹರೇಯ್ಯ। ಆಪತ್ತಿ ದುಕ್ಕಟಸ್ಸಾತಿ।>
    text <ಅಥ ಖೋ ಭಗವಾ ಆತುಮಾಯಂ ಯಥಾಭಿರನ್ತಂ ವಿಹರಿತ್ವಾ ಯೇನ ಸಾವತ್ಥಿ ತೇನ ಚಾರಿಕಂ ಪಕ್ಕಾಮಿ। ಅನುಪುಬ್ಬೇನ ಚಾರಿಕಂ ಚರಮಾನೋ ಯೇನ ಸಾವತ್ಥಿ ತದವಸರಿ। ತತ್ರ ಸುದಂ ಭಗವಾ ಸಾವತ್ಥಿಯಂ ವಿಹರತಿ ಜೇತವನೇ ಅನಾಥಪಿಣ್ಡಿಕಸ್ಸ ಆರಾಮೇ। ತೇನ ಖೋ ಪನ ಸಮಯೇನ ಸಾವತ್ಥಿಯಂ ಬಹುಂ ಫಲಖಾದನೀಯಂ ಉಪ್ಪನ್ನಂ ಹೋತಿ। ಅಥ ಖೋ ಭಿಕ್ಖೂನಂ ಏತದಹೋಸಿ ಕಿಂ ನು ಖೋ ಭಗವತಾ ಫಲಖಾದನೀಯಂ ಅನುಞ್ಞಾತಂ। ಕಿಂ ಅನನುಞ್ಞಾತನ್ತಿ॥ ಭಗವತೋ ಏತಮತ್ಥಂ ಆರೋಚೇಸುಂ। ಅನುಜಾನಾಮಿ। ಭಿಕ್ಖವೇ। ಸಬ್ಬಂ ಫಲಖಾದನೀಯನ್ತಿ।>
    text <೩೦೪>, <ತೇನ ಖೋ ಪನ ಸಮಯೇನ ಸಙ್ಘಿಕಾನಿ ಬೀಜಾನಿ ಪುಗ್ಗಲಿಕಾಯ ಭೂಮಿಯಾ ರೋಪಿಯನ್ತಿ। ಪುಗ್ಗಲಿಕಾನಿ ಬೀಜಾನಿ ಸಙ್ಘಿಕಾಯ ಭೂಮಿಯಾ ರೋಪಿಯನ್ತಿ। ಭಗವತೋ ಏತಮತ್ಥಂ ಆರೋಚೇಸುಂ। ಸಙ್ಘಿಕಾನಿ। ಭಿಕ್ಖವೇ। ಬೀಜಾನಿ ಪುಗ್ಗಲಿಕಾಯ ಭೂಮಿಯಾ ರೋಪಿತಾನಿ ಭಾಗಂ ದತ್ವಾ ಪರಿಭುಞ್ಜಿತಬ್ಬಾನಿ। ಪುಗ್ಗಲಿಕಾನಿ ಬೀಜಾನಿ ಸಙ್ಘಿಕಾಯ ಭೂಮಿಯಾ ರೋಪಿತಾನಿ ಭಾಗಂ ದತ್ವಾ ಪರಿಭುಞ್ಜಿತಬ್ಬಾನೀತಿ।>
    stand <ವುಡ್ಢಪಬ್ಬಜಿತವತ್ಥು ನಿಟ್ಠಿತಂ।>
  text <೧೮೫॥ ಚತುಮಹಾಪದೇಸಕಥಾ>
    text <೩೦೫>, <ತೇನ ಖೋ ಪನ ಸಮಯೇನ ಭಿಕ್ಖೂನಂ ಕಿಸ್ಮಿಞ್ಚಿ ಕಿಸ್ಮಿಞ್ಚಿ ಠಾನೇ ಕುಕ್ಕುಚ್ಚಂ ಉಪ್ಪಜ್ಜತಿ ಕಿಂ ನು ಖೋ ಭಗವತಾ ಅನುಞ್ಞಾತಂ। ಕಿಂ ಅನನುಞ್ಞಾತನ್ತಿ॥ ಭಗವತೋ ಏತಮತ್ಥಂ ಆರೋಚೇಸುಂ। ಯಂ। ಭಿಕ್ಖವೇ। ಮಯಾ ಇದಂ ನ ಕಪ್ಪತೀತಿ ಅಪ್ಪಟಿಕ್ಖಿತ್ತಂ ತಞ್ಚೇ ಅಕಪ್ಪಿಯಂ ಅನುಲೋಮೇತಿ। ಕಪ್ಪಿಯಂ ಪಟಿಬಾಹತಿ। ತಂ ವೋ ನ ಕಪ್ಪತಿ। ಯಂ। ಭಿಕ್ಖವೇ। ಮಯಾ ಇದಂ ನ ಕಪ್ಪತೀತಿ ಅಪ್ಪಟಿಕ್ಖಿತ್ತಂ ತಞ್ಚೇ ಕಪ್ಪಿಯಂ ಅನುಲೋಮೇತಿ। ಅಕಪ್ಪಿಯಂ ಪಟಿಬಾಹತಿ। ತಂ ವೋ ಕಪ್ಪತಿ। ಯಂ। ಭಿಕ್ಖವೇ। ಮಯಾ ಇದಂ ಕಪ್ಪತೀತಿ ಅನನುಞ್ಞಾತಂ ತಞ್ಚೇ ಅಕಪ್ಪಿಯಂ ಅನುಲೋಮೇತಿ। ಕಪ್ಪಿಯಂ ಪಟಿಬಾಹತಿ। ತಂ ವೋ ನ ಕಪ್ಪತಿ। ಯಂ। ಭಿಕ್ಖವೇ। ಮಯಾ ಇದಂ ಕಪ್ಪತೀತಿ ಅನನುಞ್ಞಾತಂ। ತಞ್ಚೇ ಕಪ್ಪಿಯಂ ಅನುಲೋಮೇತಿ। ಅಕಪ್ಪಿಯಂ ಪಟಿಬಾಹತಿ। ತಂ ವೋ ಕಪ್ಪತೀತಿ।>
    text <ಅಥ ಖೋ ಭಿಕ್ಖೂನಂ ಏತದಹೋಸಿ ಕಪ್ಪತಿ ನು ಖೋ ಯಾವಕಾಲಿಕೇನ ಯಾಮಕಾಲಿಕಂ। ನ ನು ಖೋ ಕಪ್ಪತಿ॥ ಕಪ್ಪತಿ ನು ಖೋ ಯಾವಕಾಲಿಕೇನ ಸತ್ತಾಹಕಾಲಿಕಂ। ನ ನು ಖೋ ಕಪ್ಪತಿ॥ ಕಪ್ಪತಿ ನು ಖೋ ಯಾವಕಾಲಿಕೇನ ಯಾವಜೀವಿಕಂ। ನ ನು ಖೋ ಕಪ್ಪತಿ॥ ಕಪ್ಪತಿ ನು ಖೋ ಯಾಮಕಾಲಿಕೇನ ಸತ್ತಾಹಕಾಲಿಕಂ। ನ ನು ಖೋ ಕಪ್ಪತಿ॥ ಕಪ್ಪತಿ ನು ಖೋ ಯಾಮಕಾಲಿಕೇನ ಯಾವಜೀವಿಕಂ। ನ ನು ಖೋ ಕಪ್ಪತಿ॥ ಕಪ್ಪತಿ ನು ಖೋ ಸತ್ತಾಹಕಾಲಿಕೇನ ಯಾವಜೀವಿಕಂ। ನ ನು ಖೋ ಕಪ್ಪತೀತಿ॥ ಭಗವತೋ ಏತಮತ್ಥಂ ಆರೋಚೇಸುಂ। ಯಾವಕಾಲಿಕೇನ। ಭಿಕ್ಖವೇ। ಯಾಮಕಾಲಿಕಂ। ತದಹು ಪಟಿಗ್ಗಹಿತಂ ಕಾಲೇ ಕಪ್ಪತಿ। ವಿಕಾಲೇ ನ ಕಪ್ಪತಿ। ಯಾವಕಾಲಿಕೇನ। ಭಿಕ್ಖವೇ। ಸತ್ತಾಹಕಾಲಿಕಂ। ತದಹು ಪಟಿಗ್ಗಹಿತಂ ಕಾಲೇ ಕಪ್ಪತಿ। ವಿಕಾಲೇ ನ ಕಪ್ಪತಿ। ಯಾವಕಾಲಿಕೇನ। ಭಿಕ್ಖವೇ। ಯಾವಜೀವಿಕಂ। ತದಹು ಪಟಿಗ್ಗಹಿತಂ ಕಾಲೇ ಕಪ್ಪತಿ। ವಿಕಾಲೇ ನ ಕಪ್ಪತಿ। ಯಾಮಕಾಲಿಕೇನ। ಭಿಕ್ಖವೇ। ಸತ್ತಾಹಕಾಲಿಕಂ। ತದಹು ಪಟಿಗ್ಗಹಿತಂ ಯಾಮೇ ಕಪ್ಪತಿ। ಯಾಮಾತಿಕ್ಕನ್ತೇ ನ ಕಪ್ಪತಿ। ಯಾಮಕಾಲಿಕೇನ। ಭಿಕ್ಖವೇ। ಯಾವಜೀವಿಕಂ। ತದಹು ಪಟಿಗ್ಗಹಿತಂ ಯಾಮೇ ಕಪ್ಪತಿ। ಯಾಮಾತಿಕ್ಕನ್ತೇ ನ ಕಪ್ಪತಿ। ಸತ್ತಾಹಕಾಲಿಕೇನ। ಭಿಕ್ಖವೇ। ಯಾವಜೀವಿಕಂ ಪಟಿಗ್ಗಹಿತಂ। ಸತ್ತಾಹಂ ಕಪ್ಪತಿ। ಸತ್ತಾಹಾತಿಕ್ಕನ್ತೇ ನ ಕಪ್ಪತೀತಿ।>
    stand <ಚತುಮಹಾಪದೇಸಕಥಾ ನಿಟ್ಠಿತಾ।>
    stand <ಭೇಸಜ್ಜಕ್ಖನ್ಧಕೋ ಛಟ್ಠೋ।>
  text <೧೮೬॥ ತಸ್ಸುದ್ದಾನಂ>
    stand <ಇಮಮ್ಹಿ ಖನ್ಧಕೇ ವತ್ಥೂ ಏಕಸತಂ ಛವತ್ಥು।>
    stand <ಭೇಸಜ್ಜಕ್ಖನ್ಧಕೋ ನಿಟ್ಠಿತೋ।>
